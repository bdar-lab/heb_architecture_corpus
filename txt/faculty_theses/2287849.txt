תקציר
השקעה בתחבורה, לרבות הקמה של כבישים מהירים חדשים, נתפסת ע״י קובעי המדיניות כמחוללת פיתוח כלכלי. כביש חוצה ישראל מתוכנן ככביש מהיר, עוקף מרכז שמטרתו לאפשר תנועה עוברת ובכך להקל על הגודש ועומס התנועה במרכז הארץ, וכן לאפשר פיזור אוכלוסייה לשולי המטרופולין ולפריפריה. כיום, נכון לסוף שנת 2006 הקטע המרכזי של הכביש באורך של כ 90 ק״מ, בין גדרה לחדרה, כבר נפתח לתנועה וחלקים נוספים בתוואי הצפוני והדרומי עתידים להיפתח לתנועה בין השנים 2007/8. אחת הביקורות המרכזיות סביב ההקמה של כביש חוצה ישראל היא שבסביבתו יתקבצו שימושי קרקע, על חשבון השטחים הפתוחים בהם הוא עובר, ובכך יעודד תהליכי פרבור וזחילה עירונית.
מחקר זה מתמקד בשינויים במערך שימושי הקרקע בשולי מטרופולין תל אביב. מטרת המחקר היא לאתר ולנתח את השינויים במערך שימושי הקרקע באזור מחלף קסם שחלו לאורך זמן, במקביל לתהליכי תיכנונם, אישורם והקמתם של כביש חוצה ישראל (החל מהתקופה שלפני התכנון) והמחלף.
המחקר עוסק בשאלות הבאות:
1.	מהו דפוס ואופי שימושי הקרקע (שרותי דרך, מרכזי מסחר, תעסוקה, מגורים) שהתפתחו ו/או תוכננו (בתוכניות סטטוטוריות) בסביבת מחלף קסם?
2.	האם ניתן לזהות שינויים במערך שימושי הקרקע בסביבת המחלף שחלו במקביל לתהליך התכנון, ביצוע והפתיחה של הכביש והמחלף לתנועה?
3.	מהי חשיבותם של השיקולים התחבורתיים מול שיקולים אחרים בקביעת המיקום של חברות עסקיות באזור מחלף קסם?
4.	האם הפעילויות הכלכליות שהתמקמו באזור המחלף הן פעילויות חדשות או פעילויות שהועתקו ממקום אחר?
הדינמיקה של השינויים במערך שימושי הקרקע במרחב ההשפעה של מחלף קסם נבחנה לאורך תקופות זמן עיקריות בהתפתחות של כביש חוצה ישראל. ניתוח השינויים נעשה בשתי דרכים, כאשר בכל אחת מהן יושמה שיטת מחקר שונה:
■ מרחב ההשפעה של מחלף קסם. לצורך זה בוצע מיפוי כמותי ומרחבי של השינויים במערך יעודי ושימושי הקרקע ברדיוס של 2.5 ק״מ סביב מחלף קסם (מרחב ההשפעה של המחלף), במקביל לתקופות זמן עיקריות בהתפתחות של כביש חוצה ישראל.
נבחנו כל התוכניות סטטוטוריות, ששטחן גדול מדונם, אשר הוגשו למוסדות התכנון בין השנים 1968 עד סוף שנת 2003, והיו בשלבים שונים של תכנון (מתקופת הייזום ועד לאישור בוועדות התכנון).
כאן בוצע סקר בקרב מדגם מייצג של חברות באזור התעשייה, במטרה לבחון את החשיבות של כביש חוצה ישראל ומחלף קסם ביחס לשיקולים אחרים בקביעת המיקום של החברות. הסקר התבסס על ראיונות אישיים עם מנהלים בכירים בחברות. סה״כ נסקרו 81 בתי עסק מתוך אוכלוסייה של 223 עסקים.
על פי ממצאי המחקר, ניתן לזהות שינויים במערך שימושי ויעודי הקרקע במרחב ההשפעה של מחלף קסם במקביל להתפתחות של כביש חוצה ישראל והמחלף, בעיקר בתוכניות לשינוי יעוד קרקע חקלאית באזור. בתקופת הבניה של הכביש (בין 2000-2002), חל מפנה במגמות הפיתוח סביב מחלף קסם. בתקופה זו משרד הבריאות זיהה חשש לזיהום מקורות המים בסביבה, והיקפי הפרויקטים באזור צומצמו. ככלל, סביב המחלף קיים דיאלוג מתמיד בין שחקנים מקומיים השואפים למקסם פיתוח, לבין המערכת הרגולטיבית של מוסדות התכנון האזוריים.
ההתפתחות של אזור התעשייה החדש של ראש העין מבוססת בעיקר על גלישה של חברות ממרכז המטרופולין ומהטבעת התיכונה. לקרבה לכביש חוצה ישראל ומחלף קסם השפעה משנית על החלטות המיקום של החברות. תכונות המקום (עלויות נמוכות, התאמה לצרכים הפיזיים של החברה) וקרבה למגורי העובדים ולמגורי בעל העסק זוהו כגורמים העיקריים שהשפיעו על החלטות המיקום של החברות במתחם התעסוקה. עם זאת, החשיבות של הגורמים התחבורתיים משתנה בהתאם להיקף הפעילות של החברה (אזורי, ארצי, בין־לאומי) ולענף כלכלי.
לנגישות האזורית והארצית השפעה משנית על החלטות המיקום של החברות, אך הנגישות המקומית זוהתה כאחת הבעיות המרכזיות של אזור התעסוקה. לדברי המרואינים, יש צורך בשיפור מיידי של הנגישות הפנימית למתחם, היצע החניות וגישה לתחנת הרכבת במחלף קסם המרוחקת לטענתם.
ככלל, מגוון שימושי ויעודי הקרקע בתחום ההשפעה של מחלף קסם, מעידים כי למחלף פוטנציאל להתפתח למרכז אזורי, ויש להניח שלחצי הפיתוח באזור וקונפליקטים נוספים בין פיתוח לשימור ובין השחקנים המקומיים והאזוריים רק יתגברו עם הזמן.
מבוא
הקשרים בין שימושי קרקע לתחבורה מהווים מרכיב חשוב בהבנה של התהליכים המשפיעים על פיתוח עירוני. כך לדוגמא קיימות תיאוריות שמסבירות את ההתפתחות של מבנה העיר בהתבסס על ציוני דרך בהתפתחות של טכנולוגיות ותשתיות תחבורתיות. ההשקעה בתחבורה נתפסת ע״י קובעי המדיניות כמחוללת פיתוח והקמת כבישים מהירים בין אזוריים מוצגת כאמצעי לעידוד פיתוח בעיקר באזורי פריפריה (1995,Guiliano).
יש הטוענים כי ההתפתחות הכלכלית והשינויים בפרישת שימושי הקרקע שמתרחשים בתגובה לפיתוח של כבישים מהירים הם, במקרים רבים, שינויים שמועברים ממקום למקום. כלומר, במקרים מסוימים התועלות שמקבלות האוכלוסיות בעקבות פרויקט תחבורתי חדש הן תועלות ש״הועברו״ מאוכלוסייה באזורים אחרים(1989 ,Pyne-Maxie).
כביש חוצה ישראל מתוכנן ככביש אורך מהיר, עוקף מרכז, שמטרתו לאפשר תנועה עוברת וכך להקל על הפקקים ועומסי התנועה במרכז הארץ. הכביש תוכנן גם ככלי ליישום מדיניות של פיזור אוכלוסייה לשולי המטרופולין ולפריפריה. הפרויקט להקמת הכביש זכה לתמיכת הממשלה אשר סיפקה מערך של כלים סטטוטוריים (תמ״א 31 א׳), ארגוניים (חב׳ כביש חוצה ישראל) ומשפטיים (חוק כביש חוצה ישראל וחוק כביש אגרה), במטרה לקדם את ביצוע הפרויקט. כיום, נכון לאמצע שנת 2006 הקטע המרכזי של הכביש באורך של כ- 90 ק״מ, ביו גדרה לחדרה, כבר נפתח לתנועה וחלקים נוספים בתוואי הצפוני והדרומי עתידים להיפתח לתנועה בסוף שנת 2007.
עדיין קיימת ביקורת על נחיצותו של הכביש ועל יכולתו של הפרויקט לעמוד במטרות שהוצבו לו. הביקורת סביב ההקמה של כביש חוצה ישראל טוענת, בין השאר, כי כביש מהיר בקנה מידה ארצי ישמש כזרז לתהליך פרבור וזחילה העירונית- על חשבון שטחים פתוחים (1998 ,Shmueli).
מחקר זה עוסק בהשפעה של כביש חוצה ישראל על שימושי קרקע, בהתמקד באזור של מחלף קסם. מחלף קסם ממוקם בטבעת החיצונית של מטרופולין תל אביב, ומהווה מוקד נגישות מרכזי בכביש חוצה ישראל. המחלף מאפשר גישה אל ומכביש 6 ממטרופולין תל אביב ויישובי הסביבה, באמצעות כביש רוחב מס׳ 5 (חוצה שומרון) וכביש אורך מס׳ 444. סביבת המחלף מאופיינת במגוון של שימושי קרקע, הכוללים: אזורים בעלי רגישות נופית גבוהה סביב פארק אפק (אזור מקורות הירקון), עתודות קרקע חקלאית, ישובים כפריים־פרוריים (נווה ירק, חגור וגבעת השלושה) וישובים עירוניים -פרבריים (כפר קאסם וראש העין). ככלל, חציו המזרחי של המחלף מאופיין באזור פרברי אורבני, וחציו המערבי באזור פרברי כפרי.
מטרת המחקר היא לאתר ולנתח את השינויים במערך שימושי הקרקע באזור מחלף קסם שחלו לאורך זמן, במקביל לתהליכי תיכנונו, אישורו והקמתו של כביש חוצה ישראל (החל מהתקופה שלפני התכנון) והמחלף. ממצאי המחקר עשויים לתרום להבנת ההשפעה של כביש חוצה ישראל בשלבי הפיתוח השונים שלו על מערך שימושי הקרקע באזור מטרופולין תל אביב ולזהות את תהליכי הפיתוח האורבניים הפועלים סביב כביש חוצה ישראל.
המחקר עוסק בשאלות הבאות:
מהו דפוס ואופי שימושי הקרקע (שרותי דרך, מרכזי מסחר, תעסוקה, מגורים) שהתפתחו ו/או תוכננו (בתוכניות סטטוטוריות) בסביבת מחלף קסם?
האם ניתן לזהות שינויים במערך שימושי הקרקע בסביבת המחלף שחלו במקביל לתהליך התכנון, ביצוע והפתיחה של הכביש והמחלף לתנועה?
מהי חשיבותם של השיקולים התחבורתיים מול שיקולים אחרים בקביעת המיקום של חברות עסקיות באזור מחלף קסם?
האם הפעילויות הכלכליות שהתמקמו באזור המחלף הן פעילויות חדשות או פעילויות שהועתקו ממקום אחר?
חקירה של שאלות המחקר בוצעה בהתייחס למימד הזמן - בחינה של השינויים לאורך תקופות זמן עיקריות בהתפתחות של כביש חוצה ישראל, ומימד המרחב. ניתוח השינויים במימד המרחב נעשה בשתי רמות מרחביות, כאשר בכל רמה מרחבית יושמה שיטת מחקר שונה:
רמת המקרו ־ מרחב ההשפעה של מחלף קסם. ברמה זו בוצע מיפוי כמותי ומרחבי של השינויים במערך שימושי ויעודי הקרקע ברדיוס של 2.5 ק״מ סביב מחלף קסם (מרחב ההשפעה של המחלף) , במקביל לתקופות זמן עיקריות בהתפתחות של כביש חוצה ישראל.
השינויים בשימושים ויעודי הקרקע במרחב ההשפעה של המחלף זוהו ע״י בחינה של 46 תוכניות סטטוטוריות, בין השנים 1968 עד סוף שנת 2003, בשלבים שונים של תכנון (מתקופת הייזום ועד לאישור בוועדות התכנון). יובהר כי המושג יעודי קרקע מתייחס לתמונת המצב הסטטוטורית עפ״י היעודים העיקריים בתוכניות השונות, זאת כיוון שנכון לזמן איסוף הנתונים (סוף שנת 2003) רוב התוכניות עדיין לא קיבלו ביטוי פיזי בשטח. לעומת זאת, שימושי קרקע מתייחסים לשימושים הקיימים בשטח.
רמת המיקרו ־ אתר התעשייה החדש  של ראש העין. ברמה זו בוצע סקר בקרב מדגם מייצג של חברות באזור התעשייה, במטרה לבחון את החשיבות של כביש חוצה ישראל ומחלף קסם ביחס לשיקולים אחרים בקביעת המיקום של חברות. הסקר התבסס על ראיונות אישיים עם מנהלים בכירים בחברות. סה״כ נסקרו 81 בתי עסק מתוך אוכלוסייה של 223 עסקים. יובהר כי הסקר בוצע בין החודשים מאי-יולי, 2004 - כחצי שנה לאחר שהקטע המרכזי של כביש חוצה ישראל נפתח לתנועה לכל אורכו, לפיכך ההשפעות שנמצאו בסקר זה הן השפעות לטווח הקצר.
המחקר מחולק לארבעה חלקים עיקריים:
א.רקע - פרקים כלליים: סקר ספרות (פרק 2) הכולל סקירה של מודלים תיאורטיים העוסקים בהשפעה של שיפור תחבורתי כדוגמת בנייה של כביש בין אזורי מהיר - על הפריסה של שימושי הקרקע במרחב. סקירה של מחקרים יישומיים המתמקדים בהשפעה של כבישים מהירים בין אזוריים על שימושי הקרקע סביבם בדגש על זיהוי תהליכים שמתרחשים סביב מחלפים. תיאור כללי של כביש חוצה ישראל ומחלף קסם (פרק 3) הכולל התייחסות למטרות הכביש ומיפוי של ציוני דרך עיקריים בהתהוותו לאורך זמן. פרק זה מגדיר את תקופות הזמן העיקריות בעבודת המחקר.
ב.	מתודולוגיה: תיאור של שיטות המחקר השונות שננקטו בעבודה זו (פרק 4)
ג.	תוצאות המחקר: מיפוי כמותי ומרחבי של השינויים בשימושים ויעודי הקרקע במרחב ההשפעה של מחלף קסם ע״י בחינה של שינויים בתוכניות סטטוטוריות ברדיוס של 2.5 ק״מ בסביבת המחלף (פרק 5 ופרק 6) וניתוח ההשפעה של כביש חוצה ישראל על שיקולי המיקום של חברות באזור התעשייה החדש של ראש העין (פרק 7).
ד.	מסקנות המחקר: סיכום ומסקנות (פרק 8).
סקר ספרות
הקשר בין תחבורה, ושימושי קרקע הוא קשר מורכב. למרקם האורבני, בין אם הוא קומפקטי, רב מוקדי, פרברי או כפרי יש השפעה על הביקוש לאמצעי התחבורה של אוכלוסיית האזור. מאידך, לסוג ומיקום של אמצעי תחבורה (כדוגמת כבישים מהירים) השפעה על המרקם האורבני.
סקר הספרות מציג בחינה וניתוח ביקורתי של הספרות שעוסקת בקשר מורכב זה, בהתמקד בהשפעה של כבישים מהירים על שימושי קרקע. פרק זה כולל הצגה ובחינה של הבסיס התיאורטי באשר לקשרים בין שיפור תחבורתי להחלטות המיקום של משקי בית ותעסוקות במרחב, סיכום של מחקרים אמפיריים שעוסקים בהשפעות של כבישים מהירים על שימושי קרקע ומסקנות המבוססות על ממצאים אלו.
מסגרות תיאורטיות שמסבירות את הקשר בין תחבורה ושימושי קרקע
התיאוריות הבסיסיות שמתייחסות לקשר בין תחבורה ושימושי קרקע מושתתות על מודלים כלכליים, על פיהם מיקום שימושי קרקע במרחב מונע מהצורך למזער עלויות ולמקסם תועלת (1994 ,Kelly) . התיאוריות שיוצגו להלן מתייחסות לקשר בין תחבורה ושימושי קרקע בעיקר ע״י ניתוח הקשר בין זמן נסיעה, עלות תחבורה ועלות קרקע ולהשפעה של גורמים אלו על החלטות המיקום של משקי בית ושל מקומות תעסוקה.
עפ״י עבודה תיאורטית מוקדמת בנושא (משנת 1951), בשם ׳הדרך לעבודה׳ (The journey to 1(work, הגורם המרכזי שמשפיע על התנהגות של צרכנים (משקי בית ומקומות תעסוקה) במרחב הוא משך זמן הנסיעה ממקום המגורים למקום העבודה (ולא המרחק הפיזי ביניהם). עבודה זו הציגה שימוש בקווים שווי-זמן (iso-times) המספקים תמונה מרחבית של נגישות, במושגים של זמן נסיעה, בין מוקדי תעסוקה ואזורי מגורים. עפ״י תיאוריה זו בנייה של כביש מהיר חדש ממרכז העיר אל מחוצה לו, תרחיב את גבולות האזורים שווי הזמן באזור תוואי הכביש ותגדיל את המרחק שלהם ממרכז העיר. כתוצאה מכך סביבת הכביש המהיר הופכת לאטרקטיבית יותר (יחסית לאזורים אחרים) לפיתוח של אזורי מגורים ומקומות תעסוקה חדשים
תיאוריות נוספות שמתייחסות לקשר בין שימושי קרקע לתחבורה, מבחינות בין ההתנהגות של משקי בית לבין זו של מקומות תעסוקה. להלן סקירה של חלק מתיאוריות אלו.
תחבורה והחלטות המיקום של משקי בית
התיאוריות שעוסקות בקשר בין תחבורה ומגורים מניחות כי "ההתנהגות" של משק הבית מונעת מהצורך למקסם תועלת. כך לדוגמא עפ״י (1964) Alonso בחירת מקום המגורים תלויה בערך הקרקע, גודל החלקה הרצוי, עלויות נסיעה למרכז העיר, והעלות של כל שאר המוצרים.
Alonso מתאר מודל של ערכי קרקע במרחב העירוני, המשתנים החשובים במודל הם המיקום של הקרקע ביחס למרכז העיר ועלות התחבורה. התיאוריה מבוססת על מספר הנחות : העיר נמצאת במרחב הומוגני, ניתן לנסוע ממנה לכל כיוון, מוקדי התעסוקה והשירותים נמצאים במרכז העיר בלבד, עלות הנסיעה פרופורציונלית לזמן הנסיעה וזמן הנסיעה פרופורציונלי למרחק הנסיעה. אי לכך מחיר הקרקע גדל עם הקרבה למרכז העיר. ככל שמתרחקים מהעיר ובהתייחס להעדפותיו של משק הבית, גדלה האפשרות לרכוש חלקת קרקע גדולה יותר בתקציב נתון.
בהתייחס לתועלת למשק הבית, התועלת תגדל ככל ששטח הקרקע יגדל. לעומת זאת ההנאה מנסיעות למרכז העיר היא ביחס הפוך לכמות הנסיעות שיש לבצע. המיקום של משק הבית תלוי בהעדפה היחסית בין איכות המגורים (גודל החלקה) לתחבורה (זמן ועלות הנסיעה). הוא יתמקם במקום בו החסכונות המתקבלים מהקרקע הזולה יותר (רחוק ממרכז העיר) גבוהים מעלות הנסיעה למרכז
עפ״י מודל זה שיפור תחבורתי שבא לידי ביטוי בהקטנה של עלויות הנסיעה, כדוגמת הקמה של כביש מהיר חדש, יגרום לתהליך ביזור של האוכלוסייה אשר תתרכז סביב ציר הגישה החדש. מרחב ההשפעה של הציר (impact zone) מוגדר ע״י האזור בו משקי הבית נהנים מהפחתה של עלויות נסיעה אל המע״ר כתוצאה מנסיעה על הציר החדש. במצב כזה משקי הבית שלא נמצאים באזור ההשפעה ישאפו לעבור אליו והנכונות לשלם עבור הקרקע תגדל.
הקו AB מייצג את הנכונות לשלם עבור הקרקע טרם השיפור התחברותי. שיפור תחבורתי יקטין את עלויות הנסיעה מגבולות המטרופולין המקוריים (B) למע״ר. שינוי זה יגרום לירידה בערך הקרקע במרכז העיר בשל הירידה ביתרונות המיקום של המע״ר. הנכונות לשלם עבור הקרקע בכל האזור תרד לעקומה B ׳A . עקומה CD מייצגת את התהליך שיתרחש עקב העלייה בביקוש לקרקע באזור ההשפעה של הציר.
בסופו של התהליך, סך כמות הקרקע שנצרכת למגורים גדלה וגבולות המטרופולין מתרחבים. באזורי מגורים בקרבת המע״ר (אלו אשר הפיקו את התועלת הקטנה ביותר מהשיפור במערך התחבורה ) ערך הקרקע ירד . לעומת זאת, אזורים רחוקים יותר יקבלו רנטות קרקע גבוהות יותר. ההשפעה של התהליך על הערך האגרגטיבי של הקרקע באזור המטרופולין תלויה בגדלים היחסיים של משולשים AEC ו BED , ואלו תלויים בגמישות הביקוש לנסיעות ולקרקע
דפוס מרחבי דומה של פרוור בעקבות הקמה של כביש מהיר חדש תואר ע״י הקווים שווי הזמן של הארגון האמריקאי של מתכננים ציבוריים (ראו סעיף 2.1 לעיל).
תחבורה והחלטות המיקום של מקומות תעסוקה
התיאוריות שעוסקות בקשר בין תחבורה ומשקי בית מניחות כי "ההתנהגות" של משק הבית מונעת מהצורך למקסם תועלת. על בסיס אותו הגיון כלכלי, המיקום של מקומות תעסוקה מונע מהצורך למקסם רווחים או לחלופין - למזער עלויות.
מתייחסת להתמקמות של מקומות תעסוקה במרחב, בעולם בו המיקום של מקומות תעסוקה אינו קבוע (בשונה מהמודל של העיר החד מרכזית שהוצג עד כה). היא מתארת מודל תיאורטי, בו המשתנים העיקריים שמשפיעים על החלטות המיקום של תעסוקות הם הנגישות לעובדים מול הנגישות לשוק. משק הבית יהיה אדיש בין בחירת מקום עבודה רחוק מהבית בשכר גבוה לבין עבודה קרוב לבית בשכר נמוך יותר - כל עוד השכר נטו נישאר קבוע (כלומר, כל עוד הבדלי השכר זהים להבדלים בעלות היוממות בין שני המקומות). על בסיס הנחה זו, החלטת המיקום של מקום התעסוקה תלויה בסה״כ עלויות התחבורה: עלות היוממות (שנקבעת עפ״י המרחק מהמועסקים ותשולם ע״י מקום התעסוקה באמצעות השכר) והעלות של הסעת מוצרים לשוק. ככל שעלות הסעת המוצרים לשוק יורדת בהשוואה לעלות היוממות, מקומות תעסוקה יבחרו להתמקם קרוב לעובדים שלהם, ולהיפך.
מודל מוקדם יותר של (1948) Hoover מתייחס לעלויות הובלה (transfer costs) כאל גורם מרכזי בהחלטות המיקום של מקומות תעסוקה. מודל זה מתייחס לנגישות כאל משתנה מרכזי המשפיע על החלטות המיקום של פעילויות כלכליות וכך על ערך הקרקע, אך גם לוקח בחשבון שהחשיבות של נגישות משתנה עפ״י סוג התעשייה.
תיאוריות אחרות העוסקות בקשר בין תחבורה ומקומות תעסוקה מבדילות בין ענפים כלכליים שונים. בהקשר הזה ניתן להבחין בין ענפים שרגישים לשוק (דוגמת מסחר ושירותים) ולכן תלויים במידה רבה בנגישות לצרכנים ובין ענפים שמרכיב הנסיעות (הובלה של חומרי גלם, והפצה של מוצרים) מהווה נתח משמעותי מסה״כ עלויות התפעול שלהם (דוגמת תעשיות וייצור).
תחבורת ומיקום של מסחר ושירותים
המודל הקלאסי שמסביר את ההתנהגות של ענפים כלכליים שרגישים לשוק הוא תיאוריית המקומות המרכזיים (Central Place Theory) של קריסטלר (1966 ,Christaller), אשר מתמקד בקשרים שבין עלויות תחבורה לבין הפרישה המרחבית של מוקדי מסחר ושירותים.
קריסטלר מציג דפוס היררכי של מרכזים (שווקים), על פיו הפרישה המרחבית וגודל השווקים נקבעים ע״י גודל האוכלוסייה וספי כניסה. סף הכניסה של האוכלוסייה תלוי בנכונות של הצרכן לנסוע וזו משתנה עפ״י סוג המוצר. הפרישה המרחבית של מרכזים תהיה זו אשר מביאה למינימום עלויות נסיעה לצרכן ועונה על הדרישות המינימליות לסף כניסה. תיאוריה זו חוזה עלייה בגודלם של המרכזים ופיזור רב יותר במרחב ככל שעלויות התחבורה ירדו, כיוון שצרכנים יהיו מוכנים לנסוע למרחקים גדולים יותר ויאפשרו לתעסוקות להתקבץ, וכך לנצל את היתרונות לגודל של שווקים גדולים.
תיאורית המקומות המרכזיים נהנית מהתעניינות מחודשת בשנים האחרונות, כיוון שהיא חוזה דפוס שימושי קרקע רב מוקדי, שתואם את הפרישה המרחבית של שימושי קרקע שהתפתחה בשנים האחרונות באזורים מטרופולינים גדולים
תחבורת ומיקום של תעשיות
תיאוריות המיקום של תעשיות מתמקדות בעלויות ההובלה של מוצרים - תשומות ותפוקות (בניגוד למודל המיקום של המקומות המרכזיים, שעוסק בתנועה של אנשים- צרכנים ועובדים).
התיאוריה ״הקלאסית״ של מיקום תעשיות עוצבה לראשונה ע״י (1928) Weber והיא מתייחסת בעיקר לפעילויות העוסקות בייצור. עפ״י תיאוריה זו מיקום המפעל תלוי בעלות היחסית של הובלת התשומות והתפוקות (ממקור חומרי הגלם לשוק), וביתרונות לגודל בתהליך הייצור
שיקולי מיקום של משקי בית ומקומות תעסוקה
מחקרים עדכניים קוראים תגר על התיאוריות הקלאסיות ומציגים מציאות מורכבת בה עלויות וזמני נסיעה והובלה מהווים רק חלק מהגורמים שמשפיעים על החלטות המיקום של משקי בית ומקומות תעסוקה.
בהתייחס להתנהגות של משקי בית, (1989) Giuliano מציגה מחקרים שמראים מגוון של שיקולים, רבים מהם איכותיים (שלא ניתנים לכימות) , המשפיעים על החלטות המיקום של משקי הבית. ביניהם נאמנות משפחתית לשכונות מסוימות, העדפה של סגנון אדריכלי זה או אחר והרצון לחיות יחד עם אנשים מאותה שכבה סוציוכלכלית. בנוסף, היא טוענת שהמוביליות של משקי הבית נמוכה מאוד בשל העלות הכלכלית והפסיכולוגית הגבוהה שכרוכה במעבר ממקום מגורים אחד למשנהו, והתגובה שלהם לשינויים משמעותיים בסביבה (ביניהם שיפור במערך התחבורה) תהיה מינימלית. עם זאת, בהתייחס לשיקולים המנחים יזמים לפתח שכונות מגורים חדשות (1981) Barewald מצא כי לאתר עם נגישות לכביש מהיר יתרון יחסי על פני אתרים אחרים בשלב הראשוני של בחירת אזורים מתאימים לפיתוח.
גם בהתייחס לשיקולי מיקום של מקומות תעסוקה מחקרים מעידים כי בנוסף לגורמים תחבורתיים קיימים גורמי מיקום רבים ומגוונים אשר משתנים עפ״י פרמטרים כדוגמת ענף כלכלי, גודל החברה, גיל והמבנה האירגוני שלה.
כך לדוגמא, מספר גורמים עיקריים מופיעים בספרות המקצועית כמשפיעים על מיקום של חברות מענף השירותים (הפועלים בעיקר במשרדים), ביניהם - גורמי עלות: עלות שכר דירה, מיסים שונים כדוגמת ארנונה וכר, ואקלים פוליטי: לדוגמא יציבות ממשלתית ותנועות של שער החליפין. גורם זה משפיע בעיקר על החלטות מיקום של חברות בינלאומיות (1993 ,Clapp) . גורם מיקום נוסף הוא אגלומורציה כלכלית (Agglomeration economics): יתרונות הנובעים מהתקבצות של חברות מאותו ענף כלכלי במקום אחד. יתרונות אלו כוללים גישה טובה לשירותים תומכים ומוצרים משלימים אשר ישאפו להתמקם גם הם באתר, זמינות של כוח אדם מיומן והאפשרות להחלפת מידע שמחייבת מפגש ״פנים מול פנים״ במקרים מסוימים, בעיקר בהתייחס לחברות היי-טק בינלאומיות, לא נוצרים קשרים ייחודיים עם הסביבה הנובעים מאגלומרציה כלכלית. חברות אלו פועלות כחלק מרשת בינלאומית, ומייחסות יותר חשיבות לאיכות הקשרים ברמה הבינלאומית, בהשוואה לקשרים עם הסביבה המיידית שלהן. במטרופולין תל אביב, תהליך זה מתבטא בהתקבצות של חברות היי-טק במובלעות (פארקים מדעיים או אזורי תעשייה) המאופינות בתדמית איכותית ובמחירים גבוהים, במטרה לרכוש את התדמית הנדרשת לחברה בינלאומית. חברות אלו פועלות ללא קשר מחייב עם הסביבה המיידית שלהן, ולא מייחסות חשיבות רבה למיקומן הגיאוגרפי
במחקרו על מטרופולין חיפה, בדק את גורמי המיקום של חברות הי טק במטרופולין, כרמיאל, נצרת עילית ומגדל העמק. במחקר זה הנהלות של חברות הי טק התבקשו לדרג את החשיבות של 14 גורמי מיקום שונים על החלטת המיקום שלהם. גורמי המיקום שזוהו כחשובים ביותר (עפ״י סדר דירוגם) הם : (א) זמינות הקרקע ואפשרות לפיתוח פיזי; (ב) האפשרות
להנות מתמריצים ממשלתיים ו (ג) זמינות של כח עבודה מיומן באזור. גורמים נוספים שזוהו כחשובים עבור חברות היי טק הם: היוקרה של המקום - כפי שתואר לעיל, חברות היי-טק מעדיפות להתמקם באזורים עם תדמית יוקרתית ומוצלחת, ונוחות - יזמים מקומיים נוטים למקם את העסקים שלהם קרוב למקום מגוריהם. חשיבה זו מאפיינת חברות קטנות ויזמים מתחילים
מדגישים כי דווקא באזורים כפריים גורם הנוחות ואיכות החיים, הבא לידי ביטוי בקרבה למקום המגורים של היזם, משפיע על החלטות המיקום של עסקים חדשים. עפ״י התפיסה הסוביקטיבית של יזמים אלו, היתרון בעבודה ומגורים באזורים כפריים, מצדיק הקמה של עסקים מקומיים. זאת בהנחה שבאזור מתקיימים תנאים מינימליים לפעילות יזמית, במושגים של כוח אדם, תשתיות וכר.
מחקרים מעידים שהרמה הטכנולוגית של חברות עתירות ידע, קרי מרכיב המחקר והפיתוח בפעילות של החברה וכן מיקומה של החברה במחזור החיים מהווים, גם הם, מרכיבים עיקריים בהחלטות המיקום שלה. חברות בתחילת דרכן העוסקות בפיתוח של מוצרים חדשים יבחרו להתמקם באזורים מטרופולינים, היכן שנמצאת המדגרה להופעת תעשיות עתירות ידע וקיימים סיכויים טובים לחדור לשוק באופן מהיר (2001 ,Frenkel ). כאשר החברה נכנסת לשלב בוגר יותר במעגל החיים המאופיין בעיקר בייצור, היא תיבחר בדרך כלל להתמקם מחוץ למטרופולין. באזורים אלו קיימים שטחים גדולים יותר בעלויות נמוכות, וכן מוצעים בדרך כלל תמריצים ממשלתיים כדוגמת סבסוד שכר והפחתת מיסים (1997 ,Kipnis). תופעה זו מתארת תהליך של ״הסתננות״ ("filtering down") בו תעשיות בוגרות, הנזקקות פחות לקשרי מידע ויותר ליתרונות של עלויות נמוכות של עבודה וקרקע, נוטות להסתנן את האזורים הפריפריים (בראל ופלזנשטיין, במחקרים שהוצגו לעיל הקרבה לתשתית תחבורתית, לרבות נגישות לכביש מהיר, צוינה כחלק ממגוון גורמי המיקום של החברות. מחקרים שהתמקדו בהשפעה של כבישים מהירים על החלטות המיקום של תעסוקות חשפו מציאות מורכבת בה לתשתית תחבורתית חשיבות כגורם מיקום של חברות במושגים של: עלויות הובלה; עלויות נסיעה (של עובדים ו/או לקוחות); זמן
סיכונים ורמת; (just in time - בעיקר כאשר עיסוק החברה מבוסס על אספקה ׳בדיוק בזמן׳)
האי ודאות ( ישנן חברות שמייחסות חשיבות רבה למידת הודאות של זמן האספקה) והצורך
כפי שצוין בתחילת הפרק . (Leithham et al, 2000)בקשר ישיר בין ספקים לצרכנים ו/או השוק
החשיבות של תשתית תחבורתית משתנה בהתאם לגורמים רבים ביניהם ענף כלכלי, גודל החברה, גיל והמבנה הארגוני שלה.
להלן סקירה של מחקרים אמפיריים שהתמקדו בהשפעה של קרבה לכבישים מהירים על החלטות המיקום של מקומות תעסוקה.
ההשפעה של כבישים מהירים על החלטות המיקום של מקומות תעסוקה
רוב המחקרים האמפיריים שעוסקים בהשפעה של כבישים מהירים על החלטות המיקום של מקומות תעסוקה, מצאו כי לגורם זה חשיבות משנית יחסית לשאר גורמי המיקום שנבחנו.
(1980)	Marquand סקר גורמי מיקום שהשפיעו על חברות באזורים נבחרים באנגליה בין השנים 1972-1976 , ומצא שהקרבה לתשתית תחבורתית דורגה כגורם רביעי בחשיבותו. Leithham at al (2000) בחנו את ההשפעה של אמצעי תחבורה וגורמים אחרים על מיקום של עסקים באמצעות שיטת ה SP) stated preference). שיטה זו מנתחת הצהרות של אנשים בהתייחס לתרחישים היפותטיים בהם יש לבחור ממגוון של אפשרויות, במקרה זה בין מאפייני מקום שונים של אזור תעסוקה נתון. מאפייני המקום שנבחנו הם: (1) מרחק מהכביש המהיר הקרוב (2) איכות האתר/מבנה (3) עלויות במקום החדש (4) תדמית המקום (5) נגישות לאמצעי תחבורה ציבורית (6) קרבה למקום הגיאוגרפי הנוכחי של החברה ו (7) איכות העובדים במקום החדש.
המחקר התבסס על סקר בקרב מנהלים בכירים של 40 חברות מאזורי תעסוקה ב Strathclyde שבמערב סקוטלנד, אשר התנסו בקבלת החלטות בנושא מעבר או התמקמות (עבור חברות חדשות) באזור, בטווח זמן של 10 שנים משנת ביצוע הסקר. המדגם כלל חברות ממגוון של ענפים כלכליים ביניהם ייצור (32%), שרותים ליצרן (35%), הפצה (12%) ואחרים (20%) וכלל נתח גדול של חברות גדולות - רק 20% מהחברות במדגם העסיקו פחות מ 10 עובדים, ו % 35 פעלו במתחם גדול מ 2 דונם.
חברות שביצעו בעבר מעבר בתוך האזור הגיאוגרפי בו הן פועלות - ציינו את תדמית האזור כגורם המיקום המשמעותי ביותר ואחריו את איכות המבנים באתר. עלויות נמוכות לא נמצאו כגורם מובהק סטטיסטית. עפ״י ממצא זה חברות המחליטות על מעבר פנים אזורי, יבצעו מהלך מסוג כזה בעיקר כדי לשפר את התדמית שלהם מול הצרכנים. עלויות נמוכות, לעומת זאת, מאפיינות בדרך כלל אזורים פחות איכותיים. לקרבה לכבישים מהירים יוחסה חשיבות משנית בלבד, כאשר המשמעות הסטטיסטית של גורם זה גדלה עבור חברות עם קשרים עסקיים בין אזוריים.
עבור חברות שביצעו בעבר מעבר בין אזורי, קיימת הבחנה בין החשיבות שמיוחסת לגורמי המיקום השונים עפ״י מקור החברה. חברות בבעלות בין לאומית (חברת האם פועלת מחוץ לבריטניה) שמו דגש בעיקר על איכות המבנה, איכות העובדים ותדמית האתר. לשאר הגורמים, לרבות הקרבה לכבשים מהירים לא נמצאה משמעות סטטיסטית. חברות בקבוצה זו שמות דגש בעיקר על פיתוח עסקים ושווקים חדשים וזקוקות למקום עם פרופיל איכותי גבוה שישרת מטרה זו. חברות בבעלות ארצית (חברת האם פועלת בבריטניה) שמו גם הן דגש על איכות המבנה ואיכות העובדים, אך בנוסף ייחסו חשיבות לקרבה לכבישים מהירים ולעלויות. עבור החברות בקבוצה זו לקרבה לכבישים מהירים חשיבות כאמצעי להפצה של מוצרים ושירותים ברחבי המדינה.
ככלל (2000) Leithham at al זיהו כי תשתית תחבורתית מהווה גורם מיקום משני בהחלטות המיקום של חברות. עם זאת, החשיבות של גורם זה משתנה בהתאם למרחב הגיאוגרפי בו מתקיים המעבר (מקומי או בין אזורי), ולהיקף הפעילות של החברה (ארצית או בן־לאומית).
נערך סקר שבחן את מידת ההשפעה של כבישים מהירים על החלטות המיקום של מקומות תעסוקה ב Missouri ו Iowa בארה״ב. הסקר התבסס על 248 מקומות תעסוקה ב Missouri ( החוקרים שלחו שאלונים ל848 מקומות תעסוקה - כלומר רק 29.3% השיבו) ועל 34 2 מקומות תעסוקה ב Iowa (מתוך 474 אתרים אליהם נשלחו שאלונים -כלומר 49.4% השיבו). רוב המקומות שנבחנו העסיקו בין 100 ל 250 עובדים. כ 35% מהאתרים עסקו בייצור. האתרים ב Iowa התמחו יותר בייצור ״כבד״ (31% לעומת 23% בהתאמה) והאתרים ב Missouri אופיינו יותר באחסנה/הפצה (28% לעומת 24% בהתאמה).
החוקרים ביקשו ממנהלי החברות לדרג את ההשפעה של שבעה גורמי מיקום - (1) איכות המועסקים (2) עלות המועסקים (3) קירבה לשוק (4) קרבה לחומרי גלם (5) תשתיות קיימות, (6) מיסים ו (7) מערך התחבורה, על הרווחיות וכושר התחרות של העסק. בשתי המדינות, איכות המועסקים דורגה כמרכיב החשוב ביותר ובמקום השני - עלות המועסקים. מערך התחבורה דורג במקום השלישי ב Missouri ו במקום החמישי ב Iowa (אחרי קירבה לשוק - במקום השלישי וקרבה למוצרי גלם במקום הרביעי).
(1996)	Forkenbrock & Foster, מתמקדים בתוצאות שהתקבלו ב Iowa ומסיקים שקירבה לכביש המהיר לא מהווה גורם חשוב בשיקולי המיקום של מקומות תעסוקה. הם מדגישים שהאזור שנבחן מאופיין בנגישות טובה: מערך הכבישים עובר ברובו באזור כפרי ומדובר בכבישים מתוחזקים היטב ולא פקוקים. כלומר הקרבה לכביש זה או אחר לא משפיעה באופן משמעותי על זמן הנסיעה. על בסיס ממצאים אלו, השקעה בכבישים מהירים עשויה להשפיע על החלטות המיקום של מקומות תעסוקה רק כאשר שאר הגורמים הקריטיים כבר נמצאים באזור (מועסקים מקצועיים, שכר סביר, קרבה לחומרי גלם ולשוק) אבל הנגישות נמוכה.
מחקר זה בחן את הפרישה במרחב של מקומות תעסוקה בזמן נתון. עפ״י החוקרים ניתן להסיק מדירוג הגורמים המשפיעים על רווחיות העסק מהם השיקולים העיקריים שמשפיעים על החלטות המיקום של תעסוקות. להערכתי, כיוון שלא נעשתה כאן עבודה לאורך זמן איננו יודעים מה הקשר בין זמן ההקמה של הכבישים המהירים להחלטות המיקום של מקומות התעסוקה. אי לכך, קשה להסיק מסקנות ישירות מעבודה זו על ההשפעה של מערך התחבורה על החלטות המיקום של התעסוקות השונות. בנוסף, ההשפעה של מערך התחבורה גלומה בתוך גורמים 2 ו 3 - קרבה לשוק וקרבה לחומרי גלם, ואלו דורגו במקומות גבוהים (השלישי והרביעי) ב Iowa .
לבסוף, עבודה מסוג זה ראוי שתבחין בין סוגי התעסוקות השונות ורגישותם לנגישות. ואכן, בהיבט הזה ב Missouri גורם זה דורג במקום השלישי. במדינה זו מקומות התעסוקה התמחו יותר באחסנה/הפצה - פעילויות שתלויות במערך התחבורה.
(1996)	Forkenbrock & Foster מתייחסים לרמת הפיתוח של מערך הכבישים באזור המחקר. עפ״י טענתם רשת הכבישים המהירים הקיימת בארה״ב משרתת את רוב האזורים בצורה טובה, וכיום קירבה לכביש מהיר לא מהווה גורם משמעותי בהחלטות המיקום של משקי בית ומקומות תעסוקה. לראיה הם מנתחים את רמת השירות של מערך הכבישים המהירים בארה״ב באמצעות מדד של מעגליות (Circuity). מעגליות מוגדרת כיחס בין מרחק הנסיעה הקצר ביותר בין שני מוקדי אוכלוסיה לבין מרחק הנסיעה למוקדים אלו באמצעות רשת הכבישים המהירים. תרשים 2.2 מדגים את תוצאות הבחינה שנעשתה.
 ניתן לראות שרוב מסלולי הנסיעה בכבישים מהירים קרובים למרחק נסיעה בקו ישר. הערך הממוצע של מעגליות הרשת הוא 1.16 (כאשר 1 משמעו: מסלול הנסיעה בכביש מהיר שווה למרחק הנסיעה בקו ישר). ניתן להעריך שערכי המעגליות הגבוהים מתייחסים לנסיעה בין שתי ערים קטנות. אך ככלל, המרחק הקצר ביותר לא עולה על מרחק הנסיעה בכבישים מהירים עוקפים ביותר מ 15%-20%. כלומר קיימת נגישות גבוהה באמצעות כבישים מהירים בין רוב הערים בארה״ב.
עפ״י (1989) Guliano יש להתייחס להחלטות המיקום של מקומות תעסוקה ומשקי בית לאור המגמות בהתפתחות רשת הכבישים המהירים האזוריים והבין אזוריים (עבור מחקרים שבוצעו בארה״ב). בהתבסס על סקר ספרות שערכה על מחקרים אמפיריים שבחנו את הקשר בין שימושי קרקע ותחבורה, Guiliano מצאה שעצמת ההשפעה של כביש מהיר חדש על שימושי קרקע תלויה בתקופה בה נערך המחקר. מחקרים מוקדמים, שבוצעו בשנות ה 50 ו 60 הראו השפעה משמעותית שבאה לידי ביטוי בעליה גבוהה במחירי הקרקע בקרבת כבישים מהירים חדשים. מחקרים מאוחרים יותר, משנות ה 70 ו (במספר מצומצם יותר) משנות ה 80 הראו כי לכבישים מהירים חדשים השפעה קטנה ולעיתים קרובות אף זניחה על מחירי הקרקע בסביבתם.
יודגש כי המחקרים המוקדמים עסקו בהשפעה של הכבישים המהירים הראשונים שנבנו בארה״ב. Guiliano מגדירה מחקרים אלו כ״גל הראשון" של מחקר שהתלווה לפריחה בבניית כבישים מהירים בין השנים 1950-1960 בעקבות חוק הכבישים המהירים הבין אזוריים (Interstate Highway Act) שהועבר בארה״ב בשנת 1956. ככל שנבנים יותר כבישים מהירים ורשת הכבישים האזורית והבין אזורית מתפתחת ומסתעפת, מצטמצמת ההשפעה היחסית של כביש מהיר חדש על שיפור הנגישות-וכך גם מצטמצמת ההשפעה שלו על מחירי הקרקע ו/או מערך שימושי הקרקע סביבו. (2000) Boarnet & Haugwout טוענים כי בעוד שאופי ההשפעה של תחבורה על שימושי קרקע עשוי להשתנות ככל שרשת הכבישים מתפתחת, לא ניתן לומר בבירור כי ההשפעה של נגישות הולכת ומצמצמת. הם מדגישים את החשיבות של הגדרת מרחב ההשפעה של הכביש: כביש מהיר חדש או שיפור של הכביש הקיים עשויים להשפיע על זמן הנסיעה ועל שימושי הקרקע באזורים הסמוכים לפרויקט, גם אם הנגישות האזורית אינה מושפעת.
המסגרות התיאורטיות שהוצגו לעיל מראות כי קיים קשר משמעותי בין שיפור תחבורתי לשימושי קרקע. עם זאת ברגע שאנו עוברים מהמודל המופשט למציאות הקשר הופך הרבה יותר מורכב וקשה לחיזוי. בפרק הבא יוצגו מספר מודלים שמגדירים את התהליכים השונים שמתרחשים בין השיפור התחברותי לבין השינוי בפרישת הפעילויות של משקי בית ומקומות תעסוקה. מודלים אלו משמשים ככלי לחיזוי של מערך הקשרים בין תחבורה ושימושי קרקע.
מודלים לחיזוי ההשפעה של השקעה בתחבורה על שימושי קרקע
קשה לנתח את ההשפעה של תחבורה על שימושי קרקע כיוון שקיימת תלות הדדית בין שני מרכיבי□ אלו. תיאור פשוט של מערך הקשרי□ הנ״ל מתואר בתרשים 2.3:
שיפור של מערך התחבורה ישפיע באופן ישיר על הנגישות וזאת תשפיע על המיקום של פעילויות שונות או על פרישת שימושי הקרקע. מיקום הפעילויות במרחב ישפיע על דפוסי פעילות יומיים אשר ישפיעו על דפוסי הנסיעה (נסיעות יומיות בתוך האזור). דפוסי נסיעה אלו, שבאים לידי ביטוי בעליה בנפח התנועה על הכביש, ישפיעו חזרה על מערך התחבורה. המודל בתרשים 2.3 מראה ששינוי בשימושי הקרקע ישפיע על התחבורה באותה מידה ששיפור תחבורתי ישפיע על שימושי הקרקע. קשה לבודד את ההשפעה של תחבורה על שימושי קרקע, כיוון שבחינה מסוג זה משמעותה התייחסות לחצי התהליך בלבד, והתייחסות לשאר המרכיבים כאל מרכיבים קבועים
.(Guiliano, 1995)
(2001) Cervero מציע מודל מפורט יותר שמתמודד עם המורכבות של הקשרים בין המרכיבים השונים ע״י הבחנה בין התהליכים שמתרחשים כתגובה לשיפור תחבורתי בטווח הקצר ובטווח הארוך (ר< תרשים 2 A).
המודל של הטווח הקצר מתמקד במערך הקשרים שנוצרים בפרק זמן של שנה. עפ״י מודל זה שיפור בהיצע הכבישים יגרום לעליה במהירות נסיעה (ולירידה בזמן הנסיעה) וישפיע כמעט מיידית על מספר הנסיעות בכביש. מודל זה מדגיש את החשיבות של שיפור במהירות הנסיעה כגורם לעלייה במספר המשתמשים בכביש.
בטווח הארוך יותר (שמוגדר כשנתיים עד חמש שנים מבניית הכביש) פעילויות שונות (משקי בית ותעסוקות) יגיבו לשיפור במערך התחבורה כתגובה ישירה לשיפור הצפוי בנגישות, ובעקבות העלייה במהירות הנסיעה שמתרחשת לאחר שהכביש נבנה. לתיאור מפורט של ההשפעות של השלבים השונים של בניית הכביש על שימושי קרקע ראה פרק 2.4.1. המודל מתייחס גם לקשרים של היזון חוזר בין המרכיבים השונים ומראה (כפי שמדגיש המודל של Guiliano לעיל) כי בניתוח לטווח ארוך השקעה בכבישים מהירים נעשית גם כתגובה לעלייה בביקוש לנסיעות, שנוצרת ע״י הפעילויות החדשות שהתמקמו סביב הכביש (2001 ,Cervero).
Cervero בחן את המודל על 24 כבישים מהירים במדינת קליפורניה, ארה״ב באמצעות סידרה של משוואות ליניאריות. מערך שימושי הקרקע נבחנו במרחק של 3 ק״מ מהמסדרון. הבחינה האמפירית הראתה כי שימושי הקרקע הגיבו לשיפור במערך הכבישים שנבחנו תוך תקופה של כשלוש שנים. הבחנה בין מהירות התגובה של שימושי הקרקע השונים הראתה כי בתי מגורים הגיבו בצורה המהירה ביותר לשיפור (זאת בניגוד לקביעה של Guiliano שהמוביליות של משקי הבית נמוכה - ר׳ פרק 2.1.3 לעיל). בהתייחס לתעסוקות השונות - משרדים ומבני ציבור הגיבו לשיפור בנגישות יותר מאשר תעשיות שונות. עפ״י המודל לטווח הארוך שימושי הקרקע השונים מגיבים לשיפור בתחבורה תוך פרק זמן של 2-3 שנים, העליה במספר הנסיעות בעקבות ההתפתחות האורבנית סביב הכביש משפיעה על השקעה בכבישים תוך כחמש שנים. כלומר, התהליכים המתוארים במודל יושלמו תוך 7-8 שנים (2001 ,Cervero).
מודלים לחיזוי ההשפעה של כבישים מהירים על שימושי קרקע מהווים כלי חשוב, בעיקר עבור מקבלי ההחלטות, לניתוח ההשלכות הצפויות של מדיניות להשקעה בכבישים מהירים (או של שיפור תחבורתי אחר). 1995 ,Giuliano צופה שהחשיבות של מודלים מסוג זה אף תגדל בארה״ב בעקבות הדרישות התכנוניות שהוגדרו בחוק לייעול מערך התחבורה העילי שנחקק ב 1991
(Interstate Surface Transportation Efficiency Act - ISETA). חוק זה מחייב ניתוח של ההשלכות ארוכות הטווח של השקעה בתחבורה על פיתוח עירוני כחלק מבחינת ההשפעה של פרויקטים תחבורתיים על הסביבה.
המודלים השכיחים ביותר הם אלו שעוסקים באינטראקציה בין פעילויות במרחב ומבוססים למעשה על העקרונות של מודל הגרביטציה. דוגמא למודל מסוג שה הוא ה ITLUP (Integrated Transportation Land Use Package). במודל זה עקרונות הגרביטציה מיושמים לחיזוי פרישת שימושי הקרקע, ומיקום משקי הבית במרחב נקבע כפונקציה של אטרקטיביות
המקום (שנקבעת עפ״י מספר מקומות תעסוקה והיצע של מגורים) ועלויות נסיעה ,Guiliano) 1995).
מודליס ככלי לתכנון ההשקעה בכבישיס מתירים
למרות האטרקטיביות של יישום המודלים כ״כדורי קריסטל" באמצעותם ניתן לחזות את העתיד ולהצדיק או לשלול פרויקט זה או אחר, יש לקחת בחשבון את המגבלות הקיימות לשימוש בכלי זה. על המודל להיות כמה שיותר פשוט כדי שניתן יהיה ליישמו בטווח זמן סביר תוך שימוש בנתונים זמינים. עם זאת, מודל פשוט משמעו שימוש בהשערות כוללניות וחיבור של משתנים חיוניים אשר מגבילים את האמינות של התוצאות שמתקבלות. בנוסף, כפי שצוין לעיל המודלים השכיחים ביותר לחיזוי ההשלכות של השקעה בתחבורה על שימושי קרקע הם מודלים המבוססים על עקרונות מודל הגרביטציה (כדוגמת ITLUP). מודלים אלו רגישים מאוד לשינויים קטנים במשתנים ובהנחות עליהם הם מבוססים, ויש לכייל אותם מחדש עפ״י נתונים מקומיים ייחודיים בכל פעם שהם מיושמים עבור מרחב גיאוגרפי חדש. רגישות זו מטילה בספק את האמינות של המודל ואת מידת השימוש שניתן לעשות בו לחיזוי (1995 ,Guiliano).
מחקרים אמפיריים לבחינת ההשפעה של כבישים מהירים על שימושי הקרקע
למרות הביקורת המופנית כלפי המודלים והתיאוריות שתוארו לעיל , תיאוריות אלו חוזות קשר בין שיפור במערך התחבורה לבין הפריסה של שימושי קרקע באזור שנהנה מהשיפור בנגישות. השאלה האמפירית הבסיסית היא, אם כן, האם שיפור של נגישות בעקבות בניה של כבישים מהירים משפיע על ערכי קרקע ועל היקף הפיתוח כפי שהתיאוריות והמודלים חוזים?
קיימת שונות רבה בשיטות המחקר והכלים שמיושמים במחקרים שבוצעו בנושא. ישנן עבודות שבחנו האם חל שינוי בערך הקרקע בקרבת כבישים מהירים אשר משקף, לפחות באופן חלקי, את הערך המוסף של הנגישות לאזור. מחקרים אחרים בחנו האם כבישים מהירים משפיעים על הפיתוח הכלכלי של האזור. קבוצה זו כוללת מחקרים שבחנו את ההשפעה היחסית של תשתית תחבורתית על החלטות המיקום של חברות (ראו סקירה בפרק 2.2.1 לעיל). ישנם גם מחקרים שעוסקים בהשפעה של כבישים מהירים על הפרישה של שימושי הקרקע מרחב שבאה לידי ביטוי בפרישה הפיזית בשטח ו/או בתוכניות סטטוטוריות המעידות על כוונות תכנון באזור.
בכל קבוצות המחקרים המצוינים לעיל ההשפעה של שיפור תחבורתי נבחנת, בדרך כלל, בהתייחס לשני מימדים עיקריים: (1) מימד הזמן - בחינה של ההשפעה של כבישים מהירים לאורך זמן, ו (2) מימד המרחב - קנה המידה המרחבי בו נבחנת ההשפעה של כבישים מהירים וכן התייחסות לאופי העירוני של האזור הנבחן, ולמיקומו הגיאוגרפי בעיקר ביחס למטרופולין
מימד הזמן
ניתן לחלק את ההשפעה של כבישים מהירים על שימושי הקרקע לשלוש תקופות זמן:
התקופה לפני שהכביש נבנה בפועל - כאן שינויים בשימושי קרקע עשויים להתרחש בתהליך בו בעלי קרקע פועלים בציפייה לערכי קרקע גבוהים יותר (1995 ,Guliliano). כך לדוגמא, Boarnet (2000) Chalermpong & התמקדו בהשפעה של שני הקטעים הראשונים שנבנו כחלק ממערך הכבישים המהירים ב Orange County בשנות ה 90. קטעים אלו, ה Foothill Corridor Backbone ו ה San Joaquin Hills Corridor נפתחו לשימוש ב 1993 ו ב 1996 בהתאמה (שאר החלקים נפתחו ב 1999). המחקר בדק את השפעת הכבישים על מחירי הדירות בתקופה שבין 1988 - 2000 ומצא עליה משמעותית במחירי הדירות בעיקר עד לתקופה בה נפתחו המסדרונות לשימוש.
תקופת הבנייה - בתקופה זו תתכן השפעה מקומית על הכלכלה של האזור כיוון שכוח אדם וחברות מועסקות בתהליך הבנייה של הכביש
התקופה שלאחר בניית הכביש - ההערכה של תקופה זו מורכבת יותר. רוב המחקרים מעריכים תקופה של שני עשורים או פחות. גישה אחת גורסת כי ההשפעות הן מיידיות וממשיכות להשפיע על הפעילות באזור לאורך תקופה ממושכת
מצא שמשקי בית ותעסוקות מגיבים לבניית הכביש תוך תקופה של 2-3 שנים (ר׳ פירוט של המחקר והמודל עליו הוא מבוסס בפרק 2.3). (1995) Guiliano טוענת שכיוון שמדובר במעבר של הון, השינויים הפיזיים שיתרחשו בתגובה לשינוי בתחבורה עשויים להתרחש בטווח זמן של בין 10-20 שנה מבניית הכביש.
ניתן לקשור את משך התקופה שלאחר בנית הכביש גם ל״אקלים" המדיני והאזורי. כך לדוגמא יש הגורסים כי בתקופה של מיתון לכביש מהיר לא תהיה השפעה כלל על הפעילות סביבו. "אקלים" אזורי עשוי להשפיע על האטרקטיביות של מקום בעקבות תדמית חיובית, קרבה לפעילות עירונית וכיוב׳
מימד המרחב
ההשפעה המרחבית של כבישים מהירים מתרחשת בשתי רמות מרחביות: (1) רמת המיקרו -קנה מידה מקומי שמתייחס לסביבה המיידית של הכביש, בעיקר באזור המחלפים ו (2)ברמת המקרו - קנה מידה אזורי.
ניתוח מרחבי ברמת המיקרו - מחלפים (בכבישים ממירים) כמחוללי פיתוח
מחלפים משמשים כנקודות גישה מהן קיימת כניסה ויציאה מהכביש המהיר לעורק תחבורתי אחר מכל סוג שהוא. כיוון שכבישים מהירים בין אזוריים מאופיינים בנגישות מוגבלת (מספר מוגבל של כניסות ויציאות כדי לאפשר מהירות נסיעה גבוהה), המחלף משמש כמוקד נגישות יחיד עבור אזור נרחב ועשוי להשפיע באופן משמעותי על שימושי הקרקע סביבו.
הפיתוח סביב המחלף תלוי במספר גורמים גיאוגרפיים, כלכליים ותחבורתיים ביניהם: טופוגרפיה, המרחק של המחלף מהמוקד האורבני הקרוב ביותר, גודל האוכלוסייה במוקד האורבני הקרוב ביותר, פיתוח קיים באזור המחלף, נפח התנועה על הכביש המהיר ועל הצירים שמזינים אותו, וגיל המחלף.
עפ"י CORSI גם פעילות מסחרית בתחום זכות הדרך של המחלף עשויה להשפיע על היקף הפעילות הכלכלית בסביבתו, בעיקר בהתייחס לפעילות מוטת תחבורה (שרותי דרך משאיות, תחנות דלק, ושרותי מזון). מוקדי מסחר בתחום זכות הדרך יוצרים הזדמנות ל״דלג" על שירותים דומים המוצעים בסביבת המחלף וכך לגרום לירידה משמעותית (של יותר מ 50%) בהיקף המכירות של פעילויות מוטות תחבורה באזור זה.
הגדרה של התחום הגיאוגרפי סביב המחלף מהווה גורם משמעותי בעבודות שעוסקות בהשפעה של המחלף על שימושי הקרקע סביבו. הגדרה זו עשויה להשפיע במידה רבה על תוצאות המחקר. אזור זה מכונה "מרחב ההשפעה" או "קהילת המחלף". במחקרים שעסקו בנושא, מרחב
ההשפעה נע ברדיוס שבין 0.8 ק״מ ל 3.2 ק׳׳מ. הגדרה של מרחב ההשפעה עשויה להשתנות בהתאם לאופי האורבני של סביבת המחלף. עבודות שעסקו במחלפי□ באזורי□ עירוניים הגדירו מרחב השפעה גדול בהנחה שסביב מחלפים אלו יחול פיתוח רציף וצפוף (לפעמים אף מעבר לתחום הגיאוגרפי שהוגדר). במחלפים באזורים כפריים הוגדר רדיוס קטן, בהנחה שהפיתוח סביב מחלפים אלו יאופיין בעיקר בשימושים מוטי תחבורה המשרתים את המחלף,ויתרכזו בסביבה המיידית שלו.	
כך לדוגמא בחנו את ההשפעה של מחלפים בסביבה כפרית ברדיוס המינימלי של 0.8 ק״מ מהמחלף.
ממצאים הנוגעים לפיתוח סביב המחלף תלויים גם בתקופת המחקר. 
Twark בחנו את ההשפעה של מחלפים על שימושי קרקע לאורך תקופות של שבע שנים וחמש שנים בהתאמה, ומצאו שעיקר הפיתוח בתקופת המחקר אופיין בפיתוח מוטה תחבורה (תחנות דלק, מסעדות דרכים ומלונות דרכים) שחל מיד לאחר הבניה של המחלף.
(1974)	Corsi בחן את ההשפעה של מחלפים על שימושי קרקע במחלפים לאורך הכביש המהיר של אוהיו לאורך תקופה ארוכה של 18 שנים, מ 1965 עד 1973. הוא מצא שגם לאורך תקופה זו ברוב המחלפים חל פיתוח מצומצם מוטה תחבורה מייד לאחר ההקמה של המחלף. עם זאת, במספר מחלפים חל גם פיתוח נרחב יותר של אזורי מגורים ומסחר. את עצמת הפיתוח באזורים אלו הוא מסביר ע״י גיל המחלף, קירבה למרכזים עירוניים שמאופיינים בקצב גידול גבוה ובזמינות של תשתיות ציבוריות (מים, ביוב וכיוב׳) שתמכו בשימושים החדשים.
(1989)	Moon בחן את ההשפעה של מחלפים בכבישים מהירים באזורים לא מטרופוליניים על שימושי הקרקע סביבם. המחקר בוצע במדינת Kentucky בארה״ב. מדינה זו זוהתה ע״י Moon כמרחב מחקר אידיאלי כיוון שהיא נחצית ע״י חמישה מסדרונות של כבישים מהירים בין אזוריים שנבדלים בגילם, בהיררכיה שלהם ובכיוון הנסיעה שלהם. כל מסדרון חוצה אזור לא מטרופוליני בדרכו למוקדים האורבניים במדינה
שימושי הקרקע סביב המחלף סווגו עפ״י הקטגוריות הבאות: (א) פשוט, לא מגורים; (ב) מגורים - חד משפחתיים (צפיפות נמוכה); (ג) מגורים - רב משפחתיים (בניה רוויה); (ד) אזור מסחרי או מרכזים אדמיניסטרטיביים קטנים ; (ה) אזור מסחרי או מרכזים אדמיניסטרטיביים גדולים ואזור תעשיה קטן ו (ו) אזור תעשיה גדול. סך הכל נבחנו 65 מחלפים. שימושי הקרקע זוהו באמצעות תצלומי אויר, מפות וסיורים בשטח.
המחקר זיהה כי מגוון רחב של פעילויות התמקמו סביב המחלפים, חלקם מוטי תחבורה (תחנות דלק, מסעדות ומלונות דרכים), וחלקם שימושים שמשרתים פונקציות מקומיות ואזוריות ( לדוגמא משרדי ממשלה מקומיים, אזוריים ופדרליים). ב 6 מתוך 65 המחלפים שנבחנו ניכר ריכוז גבוה ומגוון רחב של שימושים. Moon הגדיר מחלפים אלו "עיירות מחלף" (Urban villages) : מוקדי מסחר, תיירות ו/או אדמיניסטרציה המשרתים את עוברי האורח ואת אוכלוסית האזור. עירות המחלף מתפקדות, לעיתים, כמרכזים אורבניים המספקים שירותי דת, חינוך ובידור לקהילה. כיוון ומידת הפיתוח סביב מחלפים אלו הוכתבו ע״י האופי האורבני של המרחב (קירבה לאתר תיירות, קירבה למרכזים אורבניים וכיוב׳) ואופי המחלף.
מחלף מס׳ 41 הוא דוגמא לעיירת מחלף שהתפתחה למרכז אזורי משמעותי בשל האופי הייחודי של המחלף. זהו המחלף היחיד במדינת Kentucky שמהווה מפגש בין רשת הכבישים האזורית והארצית, ובנקודה זו קיימת נגישות תוך ובין אזורית. ניתוח של שימושי הקרקע סביב המחלף מראה שמגוון רחב של גורמים פרטיים וציבוריים זיהו את היתרונות שקשורים במחלף זה7ד׳ טבלח 2.1). כך לדוגמא, משרדי ממשלה אזוריים ופדרליים בחרו להתמקם כאן, ובנוסף בית ספר ושתי כנסיות נמצאות בתוך "מרחב ההשפעה".
(1989)	Moon מדגיש את החשיבות של התייחסות לממד הזמן בבחינת דפוסי הפיתוח סביב מחלפים באזורים לא מטרופוליניים. בשלב ראשון יתמקמו סביב המחלף פעילויות הקשורות באופן ישיר למחלף עצמו (שרותי דרך וכיוב׳). ייתכן והפיתוח סביב המחלף ייעצר כאן. אך עפ״י Moon (1989) קיימת אפשרות שיווצרו  שני "גלי" פיתוח נוספים. בגל השני יצטרפו פעילויות בקנה מידה בינוני. לדוגמא מלונות דרכים, כנסיות ובתי ספר. אם יתרחש גל שלישי הוא יאופיין בפיתוח מסחרי, תעשייתי או אדמיניסטרטיבי בקנה מידה גדול , כדוגמת מרכזים מסחריים, בתי חרושת או בתי חולים.
מרווחי הזמן בין גלי הפיתוח משקפים את הזמן הנוסף שדרוש ליישום של פרויקטים גדולים. בנוסף, השקעות גדולות עשויות להתרחש רק אחרי תקופת המתנה בה היזם בוחן את תפקוד המחלף (לדוגמא: האם באמת נפחי התנועה שעוברים במקום מצדיקים השקעה) ונבחנים גורמים נוספים שעשויים להשפיע על ההחלטה להשקיע באזור (1989 ,Moon).
(1996)	Hedicar בחן את לחצי התכנון לשינוי יעודי קרקע סביב כבישים מהירים באזורים כפריים. הוא התמקד בתוכניות סטטוטוריות בשלבי תכנון שונים (ייזום, אישור וכוי) סביב כביש בין אזורי מסי M40 באנגליה, בקטע העובר בין לונדון ואוקספורד. המחקר זיהה שעיקר לחצי הפיתוח באזור הכפרי התמקדו בסביבת המחלפים. כך לדוגמא, הייתה כוונה להקים עיר חדשה המונה 16,000 תושבים בקרבת המחלף הקרוב ביותר לאוקספורד. תוכנית זו בוטלה לבסוף בעקבות התנגדויות של המשרד לאיכות הסביבה. בנוסף, הוא זיהה לחצי תכנון שמומשו בסביבת מחלף המשרת את העיר High Wycombe (באזור הקרוב יותר ללונדון). כאן, אזור שהוגדר ביעוד של אזור מגורים כפרי עם רצועה ירוקה רחבה בצמוד לכביש המהיר הפך למרכז מסחרי גדול שיצר עומסי תנועה ופקקים בכניסה לעיר .
עפ״י Hedicar סביבת המחלפים בכבישים מהירים, העוברים באזורים כפריים, מאופיינת בקרקע לא מפותחת שחשופה ללחצי פיתוח גדולים בעיקר באזורים הסמוכים למוקדים אורבניים. במקרה של High Wycombe הפיתוח של אזור מסחרי גדול התאפשר בעקבות תכנון בחלקים כל בית עסק יזם תוכנית נפרדת , ולא נקבעה מדיניות תכנון כוללת לכל סביבת המחלף.
העבודות שהוצגו לעיל מראות כי שיפור הנגישות ע״י בנייה של כבישים מהירים מהווה גורם חשוב שמשפיע על דפוסי ההתפתחות האורבנית בקנה מידה מקומי. על בסיס ממצאים אלו עולות מספר שאלות נוספות: האם בקנה מידה אזורי, כבישים מהירים גורמים לביזור שימושי קרקע במרחב, והאם הם מושכים אליהם פיתוח על חשבון פיתוח שהיה מתרחש באזורים אחרים במרחב ז
מתוח מרחבי ברמת תמסרו - כבישיס ממירים ודפוסים מרחבייס של פיתוח עירוני
השקעה בתשתיות, ביניהם כבישים מהירים, נתפסת אצל קובעי המדיניות כאמצעי לעידוד פיתוח אזורי בעיקר באזורי פריפריה . כך לדוגמא החוקים הפדרליים של שנת 1970 ו 1973 לפיתוח מערך הכבישים הארצי בארה״ב מתייחסים לבניית הכבישים כאמצעי לפיתוח מרכזים כלכליים בסמוך להם. מערך הכבישים המהירים באלסקה, ארה״ב נבנה במטרה לפתח את המשאבים הטבעיים בדרום מזרח המדינה, והחוק לפיתוח אזור האפלצ׳ים שנחקק ב 1965 קבע שיש להקים באזור מערך כבישים מהירים ככלי להשגת פיתוח אזורי (1993 ,Rephann). גישה זו רווחה בארה״ב גם בסוף שנות ה 90 ובאה לידי ביטוי בחוק למתן שוויון תחבורתי (law of transportation equity act) עליו חתם הנשיא קלינטון ב 1998. חוק זה מקצה מאות ביליוני דולרים לשדרוג ובניה של כבישים מהירים.
Stephanedes & Eagle בחנו את עצמת וכיוון הקשר בין השקעה בכבישים מהירים והפיתוח הכלכלי של אזור (הקשר נבחן עפ״י שיטת ה time series analysis). פיתוח כלכלי הוגדר כגידול במספר מקומות העבודה מעבר למגמה הנורמלית של הכלכלה. העבודה התבססה על נתונים שנתיים של הוצאות על בניה של כבישים מהירים ומספר מקומות תעסוקה במדינת Minnesota בארה״ב בין השנים 1964 ו 1982.
החוקרים מציעים חמש טיפולוגיות להגדרת המרחב עפ״י האופי העירוני של האזור ומידת הקרבה למרכזים אזוריים:
(א)	אזור אורבני (Urban) : מחוזות בתוך המרחב המטרופוליני של מדינת The) Minnesota Twin Cities Metropolitan area) ומחוזות בהם קיימת עיר גדולה (28,000 תושבים ומעלה).
(ב)	אזור ליד אזור אורבני (Next to Urban) : מחוזות שגובלים במחוזות מקטגוריה (א).
(ג)	מרכזים אזוריים (Regional Centers). מספר מחוזות בתוך המרחב המטרופוליני ( Hennepin ו Ramsey כיוון שהן כוללות בתוכן את הערים Minneapolis ו St. Paul). מחוץ למרחב המטרופוליני - כל מחוז שהוגדר כאזור אורבני (עפ״י ההגדרה ב (א)). מחוזות אלו זוהו כמרכזים הכלכליים של המדינה כיוון שהם מעסיקים שני שליש מהמועסקים במדינה ומתגוררת בהם כמחצית מאוכלוסיית המדינה.
(ד)	אזורים ליד מרכזים אזוריים (Next to Regional Centers) : מחוזות בקטגוריה (ב) ומחוזות במרחב המטרופוליני (מלבד Hennepin ו Ramsey).
(ה)	אזורים כפריים (Rural) ־. מחוזות שאינן כלולות בקטגוריות (א) ו (ב).
(1987)	Stephanedes & Eagle זיהו קשר חיובי בין השקעות בכבישי□ מהירים ותעסוקה במחוזות של המרכזים האזוריים וקשר שלילי בין השקעה בכבישים מהירים ותעסוקה באזורים שליד אזורים אורבניים.
עפ״י ממצאים אלו, המרכזים האזוריים בהם קיימת התשתית הנדרשת לקליטת פיתוח חדש הרוויחו מצמיחה כלכלית בעקבות בניה של כבישים מהירים. ייתכן וצמיחה זו הייתה על חשבון אזורים אחרים בהם לא קיימת התשתית הנדרשת לפיתוח. החוקרים לא זיהו השפעה אבסולוטית של השקעה בכבישים מהירים על השינויים בתעסוקה במדינת Minnesota.
עם זאת, הם מדגישים שיש לסייג ולומר כי מסקנות לגבי הקשר בין כבישים מהירים ופיתוח כלכלי תלויות במידה רבה בהגדרה של מהו פיתוח כלכלי. לדוגמא, בעוד שכבישים מהירים חדשים עלולים לפגוע בתעסוקה באזורים מסוימים, תושבי האזורים הסמוכים עשויים ליהנות מגידול בהכנסה וברמת החיים בעקבות הגידול במקומות תעסוקה במרכזים האורבניים.
בנוסף יש לקחת בחשבון ששיטת ה time series analysis שיושמה במחקר מציגה דפוס כרונולוגי של פיתוח כלכלי שהתרחש במקביל להשקעה בכבישים מהירים. & Forkenbrock (1990) Foster מבקרים שיטה זו וטוענים שלא ניתן להסיק ממנה כי ההשקעה בכבישים מהירים היא זו שגרמה לפיתוח הכלכלי.
ככלל יש לנקוט משנה זהירות בזיהוי קשר ישיר בין בניה של כביש מהיר לפיתוח הכלכלי שמתרחש סביבו. כבישים מהירים מתוכננים בדרך כלל באזורים בהם צפוי להתרחש פיתוח כלכלי, ויתכן שהפיתוח הצפוי הוא זה שגרם לבניה של הכביש (ולא להיפך). בנוסף יש לקחת בחשבון את מרווחי הזמן הקיימים בין הבנייה של הכביש לבין ההתמקמות של מגורים ותעסוקה סביבו. כפי שצויין בפרק 2.4.1 שינויים בשימושי הקרקע סביב הכביש עשויים לקחת מספר עשורים וייתכן כי תנועת משקי הבית והתעסוקות שנצפית היום היא תוצר של שינויים היסטוריים במערך הכבישים ולאו דווקא תגובה מיידית לבנייה של כביש חדש (1977 ,Boarnet).
(1994)	Rephann & Isserman מצאו דפוסי פיתוח עירוני דומים לממצאים של Stephanedes Eagle &. הם בחנו את ההשפעה של השקעה בכבישים מהירים בין אזוריים על השינויים במספר מועסקים, הכנסה ופרישת האוכלוסיה. מחקרם השווה בין שתי קבוצות של מחוזות בארה״ב -מחוזות בהם הייתה השקעה בכבישים מהירים ומחוזות בהם לא נבנו כבישים מהירים, בתקופה שבין 1963 ל 1975. מטרת המחקר הייתה לבחון מהי ההשפעה הכלכלית של כבישים מהירים בתקופה שלאחר בניית הכביש על אזורים לא מטרופוליניים. זאת לאור המדיניות הממשלתית בשנות ה 80 ו ה 90 שדגלה בהפניית משאבים רבים להשקעה בתשתית של כבישים מהירים ככלי לעידוד פיתוח כלכלי באזורים כפריים.
החוקרים בחנו את השפעה של כבישים מהירים ע״י חלוקת המרחב לשלוש טיפולוגיות:
(1)	אזורים תחרותיים - הטבעת הפנימית של אזורים מטרופולינים.
(2)	אזורים של גלישה אורבנית - הטבעת החיצונית של אזורים מטרופולינים - מדובר בעיקר באזורים הסמוכים לערים גדולות או למחוזות עם דרגה מסוימת של התפתחות אורבנית הכוללות ערים שמונות יותר מ 25,000 תושבים ולא יותר מ 100,000 תושבים.
(3)	אזורים לא תחרותיים - אזורים כפריים ללא מרכז עירוני.
המחקר מצא כי ההשפעה של כבישים מהירים על אזורים כפריים מבודדים היא קטנה מאוד. לעומת זאת, אזורים שהוגדרו כאזורים של גלישה אורבנית הם הנהנים העיקריים מהשקעה בכבישים מהירים. אזורים אלו קולטים את הגלישה האורבנית שהיא תוצר של תהליך הביזור של תעסוקה ואוכלוסייה שתתרחש באזורים המטרופוליניים. בשלב ראשון התהליך מונע מביזור של אוכלוסייה, וכעבור זמן מתפתח בסיס כלכלי אזורי עצמאי המבוסס על מעבר של מקומות תעסוקה לאזור.
(1997)Bruinsma  בחנו את ההשפעה של כביש מהיר מס׳ A1 בהולנד על פיתוח כלכלי. הניתוח התמקד בבחינת השינויים ברמה אזורית בתקופת הבניה של הכביש בין השנים 90-1970. החוקרים לא מצאו השפעה משמעותית של הכביש על הגידול בתעסוקה (מלבד בענף התחבורה והתקשורת) והם ממליצים לבחון שוב את ההשפעה של הכביש בקנה מידה מרחבי קטן יותר.
(2001)	Matt & Stead בחנו את ההשפעה של כבישים מהירים על פעילות כלכלית ע״י ניתוח של השינויים בהיקף מקומות התעסוקה לאורך כביש מהיר מסי 12 A בהולנד (כביש באורך של כ 140 ק״מ בין The Hague - ממערב לגבול עם גרמניה - ממזרח), בין השנים 1991-1997. הכביש עובר במגוון של שימושי קרקע אורבניים וכפריים. המחקר התמקד בהשפעות בקרבת המסדרון של הכביש, ואזור המחקר כלל רצועת קרקע ברוחב 30 ק״מ לאורך הכביש (15 ק״מ מכל צד). החוקרים השתמשו בשלוש שיטות מחקר: (1) ניתוח תיאורי מרחבי (2) ניתוח באמצעות סטטיסטיקה תיאורית ו (3) ניתוח סטטיסטי באמצעות רגרסיה. מפות 2.1 ו 2.2 מראות את פרישת השינויים במספר מקומות התעסוקה לאורך הכביש המהיר בין השנים 1991 ו 1997 בהשוואה לשימושי הקרקע באזור המחקר.
עפ״י מפות אלו, ברוב האזורים האורבניים המאופיינים בערים גדולות חלה ירידה משמעותית בהיקף מקומות התעסוקה. לעומת זאת, עיקר הגידול במקומות תעסוקה חל בערים בינוניות ובשוליים של ערים גדולות. בנוסף, עפ״י הניתוח המרחבי וממצאי הסטטיסטיקה התיאורית, הגידול המשמעותי ביותר במקומות תעסוקה חל במרחק של כ 1 ק״מ מהיציאות מהכביש המהיר (באזורי מחלפים). תוצאות הרגרסיה מעידות כי היקף מקומות התעסוקה, התנאים האורבניים באזור והמרחק מהמחלף הקרוב הם הגורמים העיקריים שמשפיעים על שינויים בהיקף התעסוקה בסביבת הכביש המהיר.
תוצאות המחקרים הנ״ל מעידות שהשפעה של השקעה בכבישים על שימושי קרקע תלויה באופי האורבני של האזור ובקנה המידה המרחבי שניבחן. ככלל כבישים מהירים ממריצים פיתוח אזורי בעיקר באזורים הסמוכים לאזורים מטרופוליניים. לעומת זאת, אזורי פריפריה שסובלים מרמות נמוכות של פיתוח אינם מועמדים טובים להשקעה מסוג זה.
Horst טוען שבאזורי פריפריה יש מקום לבחון את ההשפעה של כבישים מהירים על מגוון הפעילויות הכלכליות בסביבת הכביש, ולא על היקפן. הוא מדגיש כי היציבות הכלכלית באזורי פריפריה תגדל עם העלייה במגוון התעסוקות ללא קשר לסה״כ הגידול בפעילות כלכליות באזור. בנוסף, לכבישים מהירים השפעה שונה על ענפים כלכליים שונים. & Chandra (2000) Thompson זיהו כי במדינות בארה״ב בהן נבנו כבישים מהירים חדשים קיים קשר ישיר ומשמעותי בין פתיחת הכביש לתנועה לבין גידול בהכנסות בענף השירותים (כולל שירותים פיננסיים וענף הנדל״ן), ייצור, מסחר ותשתיות (תחבורה, תקשורת ותשתיות ציבוריות). לעומת זאת, ענף החקלאות ניזוק מהבניה של כבישים מהירים במדינות אלו. במדינות סמוכות למדינות בקבוצה הראשונה חל גידול בחברות מענף הייצור שעוסקות בהפצה של מוצרים ברחבי ארה״ב. עם זאת, חלה ירידה משמעותית בהכנסות בענפים אחרים שלא מבוססים על ייצור והפצה כנראה לטובת המדינה השכנה בה נבנה הכביש המהיר. עפ״י ממצאים אלו, ברמה האזורית - השקעה בכבישים מהירים מסייעת לגידול של חברות מענף הייצור הפועלות ברמה ארצית, אך בד בבד תומכות במעבר של פעילויות כלכליות המתבססות על שווקים מקומיים לסביבת הכביש המהיר.
במחקר זה ובמחקרים שצוינו לעיל קיימות עדויות לגלישה של תעסוקה מערים גדולות לסביבה הקרובה. (2000) Chandra & Thompson מצאו כי כבישים מהירים עשויים להשפיע על גידול בפעילות כלכלית באזור בו הם עוברים, אך הפיתוח יחול על חשבון פיתוח באזורים סמוכים. החוקרים זיהו עלייה בסה״כ ההכנסות לעובדים בשיעור של 3-10% במדינות אשר נבנו בהם כבישים מהירים (בהשוואה למדינות בהם לא נבנו כבישים מהירים). עם זאת, במדינות סמוכות למדינות בהם נבנו כבישים מהירים חלה ירידה בהיקף ההכנסות מספר שנים לאחר פתיחת הכביש המהיר במדינה הסמוכה. 25 שנה לאחר הפתיחה של כביש מהיר חדש , סה״כ ההכנסות במדינות הסמוכות ירדו בשיעור של 1-3%.
מחקרים אחרים התמקדו בהשפעה של השקעה בכבישים מהירים על שימושי קרקע בתוך אזורים אורבניים. טוכלר- אהרוני (1997) בחנה את התהליכים שהתרחשו בתוך המע״ר של תל אביב בעקבות הסלילה של נתיבי אילון, שמשמש כעורק תחבורתי מרכזי בתחומי העיר תל אביב. מחקר זה מצא שהשיפור בנגישות ארצית ואזורית בעקבות ההקמה של נתיבי אילון יחד עם בעיות הנגישות והחניה שקיימים בתוך המע״ר גרמו לתהליך ביזור של המע״ר ולהתמקמות של פעילויות פוסט תעשייתיות (שירותים פיננסיים ועסקיים) לאורך נתיבי האילון.
(1999)	Haughwout בחן את ההשפעה של מדיניות כלכלית אזורית על מערך הקשרים בין מרכז העיר לפרברים ב 29 אזורים מטרופוליניים בארה״ב. הוא מצא שהשקעה במערך הכבישים המהירים בתוך אזורים מטרופוליניים גרמה לגלישה משמעותית (יחסית לאמצעים אחרים ליישום מדיניות כלכלית) של הון ממרכז העיר לפרברים. הכבישים המהירים גרמו לירידה בערך המוסף של הנגישות למרכז העיר ממנו נהנים משקי הבית שבוחרים לגור בצפיפות גבוהה במרכז העיר, ולעליה משמעותית בערך הנדל״ן בפרברים. ניתוח בקנה מידה מרחבי גדול יותר העלה שהשקעה בכבישים מהירים ארציים גורמת לירידה בערך הקרקע בכל האזור המטרופוליני (במרכז העיר ובפרברים יחדיו).
(1980)	Pyne-Maxie בחנו את ההשפעה של כבישי טבעת (Beltways) על ההתפתחות של פרברים וערים מרכזיות ב 54 אזורים מטרופוליניים בארה״ב (27 עם כבישי טבעת והערים הנותרות ללא כבישי טבעת). בנוסף נערך מחקר מעמיק שבחן 8 ערים שבתחומן עברו כבישי טבעת. כבישי טבעת הם כבישים עוקפים מהירים שמטרתם להסיט תנועה עוברת מהאזורים העירוניים הצפופים. מטרת המחקר ,שבוצע עבור משרד התחבורה בארה״ב , היתה לבדוק האם כבישים אלו תרמו לצמיחה של אזורים פרבריים על חשבון ההידרדרות של מרכזי הערים. מסקנתם היא כי לכבישי הטבעת השפעה מצומצמת על סה״כ הצמיחה של אזורים מטרופוליניים.
אזורים בהם חל פיתוח עירוני היו אזורים ש (1) היו ממוקמים ליד אזורי מגורים המאופיינים בהכנסה בינוניות או גבוהה, (2) אזורים בהם הייתה קרקע זמינה לפיתוח ו (3) אופיינו במדיניות עירונית שקידמה פיתוח. עם זאת ההתפתחות הכלכלית והשינויים בפרישת שימושי הקרקע שבכל זאת מתרחשים כתגובה לפיתוח הכבישים המהירים הם, במקרים רבים, שינויים שנובעים מביזור המע״ר ומעבר של פעילויות לאזורים הפרבריים.
(1998)	Boarnet בחן את ההשפעה של כבישים מהירים על מעבר של פעילויות לסביבת הכביש, תהליך שהוא כינה גלישה שלילית (negative spillovers) של ייצור בעקבות בנייה של כבישים מהירים. הוא בנה פונקצית יצור על בסיס נתונים ממדינת קליפורניה, ארה״ב בין השנים 1969 ו 1988 ומצא שתשתיות חדשות של כבישים מהירים קשורות לגידול בייצור במדינה בה עובר הכביש ולירידה בייצור במדינות עם אופי אורבני זהה.
כלומר, כאשר בוחנים את התועלות של פרויקט לשיפור מערך התחבורה יש להתייחס להשפעה על האזור כולו, כיוון שבמקרים מסוימים התועלות שמקבלות האוכלוסיות באזור ההשפעה של הפרויקט עלולות להיות תועלות ש״הועברו" מאזורים אחרים ( 1961 ,Mohring). עם זאת, יש הטוענים כי אין זה משנה היכן "נתפסות" התועלות, ובלבד שלא תחושבנה יותר מפעם אחת (אבירם, 2001).
מסקנות מסקר הספרות
האם להשקעה בכבישים מהירים השפעה על שימושי הקרקע סביבם? ואם כן כיצד באה לידי ביטוי השפעה זו?
הבנה של התהליכים המתרחשים בעקבות השקעה בכבישים מהירים הכרחית בעיקר במציאות בה מצד אחד השקעה בתחבורה מהווה אמצעי מרכזי של מדיניות ציבורית לעידוד פיתוח עירוני בעיקר באזורי הפריפריה, ומאידך כבישים חדשים נבנים במטרה להקל על גודש תנועה בעיקר באזורים מטרופוליניים, תוך התעלמות מההשפעות האורבניות של הכביש.
המסגרות התיאורטיות שמסבירות את ההשפעה של שיפור תחבורתי על שימושי קרקע מתארות מודל פשוט ומופשט בו עלות הנסיעה וההובלה של אנשים ומוצרים מהווה גורם מרכזי בהחלטות המיקום של מקומות תעסוקה ומשקי בית. בעולם זה שיפור תחבורתי יביא לגלישה של גבולות העיר, ביזור של שימושי קרקע ועליה בערך הקרקע סביב ציר התחבורה החדש. מודלים שממפים את מערך הקשרים בין תחבורה לשימושי קרקע מציגים תמונה מורכבת יותר של קשרים דו כיווניים, בה שימושי הקרקע עשויים להשפיע על מערך התחבורה בדיוק כפי שמערך התחבורה עשוי להשפיע על שימושי הקרקע. המסגרות התיאורטיות והמודלים מספקים את הכלים לניתוח התהליכים שמתרחשים במציאות. מחקרים אמפיריים מראים כי השקעה בתחבורה משפיעה על שימושי קרקע, עפ״י (1994) Kelly כבישים מהירים מכוונים את הפיתוח שמתרחש באזורים מטרופוליניים.
למרות הביקורות על אופי הקשרים בין כבישים מהירים ושימושי קרקע ועל שיטות המחקר שננקטו (לדוגמא: 1989 ,Forkenbrock & Foster, 1990 ,Guiliano), ניתן לזהות עפ״י סקר הספרות, את התנאים המרחביים בהם כבישים מהירים עשויים להשפיע על פיתוח עירוני: ברמת המיקרו מחלפים של כבישים מהירים מהווים מוקדי משיכה להתקבצות של שימושי קרקע, גם באזורים כפריים. כך לדוגמא (1989) Moon ו (1996) Hedicar מראים כיצד מחלפים בכבישים מהירים בין־אזוריים מעצבים מחדש קהיליות כפריות. ברמת המקרו כבישים מהירים ממריצים פיתוח אזורי בעיקר באזורים הסמוכים לאזורים מטרופוליניים. לעומת זאת, דווקא אזורי הפריפריה אליהם מכוונת רוב המדיניות הממשלתית לעידוד פיתוח ע״י השקעה בתשתיות, אינם מועמדים טובים להשקעה מסוג זה. ממצא זה תואם לחלוטין את התיאוריה של Alonso המגדיר מודל לקביעת ערכי קרקע במרחב העירוני. כאשר הביקוש לנסיעות ולקרקע אינו גמיש, כפי שניתן לצפות באזורי פריפריה, שינוי קטן בגורם אחד לא ישפיע באופן משמעותי על היקף הביקוש. או לחליפין, כאשר אף אחד לא קונה, שיפור באטרקטיביות של הקרקע לא יגרום לכך שתימכר (1994 ,Kelly).
בהתייחס להשפעה של כבישים מהירים בתוך אזורים מטרופוליניים, מחקרים מעידים שכבישים מהירים משמשים מעין צינורות לתהליכי ביזור ומכוונים פיתוח אורבני אל האזורים בהם עובר הכביש. כלל, ההשפעה של פרוייקטים תחבורתיים על שימושי הקרקע סביבם היא ארוכת טווח, ועשויה להתחיל בשלב הציפיות, בזמן שהכביש נמצא בשלבי תכנון, ועד לתקופת זמן משמעותית
לאחר שהכביש נפתח לתנועה. כך שההשפעה של כבשים מהירים על שימושי קרקע אינה סטטית ומתייחסת לתקופת הזמן בה נערך המחקר.
קיימות עדויות שפיתוח שמתרחש סביב כבישים מהירים חדשים הוא לעיתים על חשבון פיתוח שהיה מתרחש באזור אחר (בדרך כלל בעל אופי אורבני זהה). במקרה כזה, השקעה בכבישים מהירים עשויה לכוון צמיחה כלכלית לאזור בו עובר הכביש אך אינה משפיעה על סה״כ הצמיחה הכלכלית בקנה מידה ארצי.
מדגישים שלהבנה של דפוסי הרווח וההפסד בקנה מידה מקומי השלכות על מדיניות ציבורית. הם ממליצים להתייחס לאפשרות של השגת תועלות כלכליות ע״י שימוש יעיל יותר בתשתית הכבישים הקיימת במקום לבנות כבישים חדשים, וככלל להתייחס להערכות של תועלות כלכליות מפרויקטים של כבישים מהירים בעירבון מוגבל. Forenbrock and Foster (1990) טוענים כי אין להתייחס כלל לתועלות כלכליות בהערכה של פרויקטים מסוג זה, כיוון שתועלות אלו מייצגות חלוקה מחדש של פעילות כלכלית ולא צמיחה חדשה.
לסיכום, כבישים מהירים אינם רק מסדרונות להכוונת תנועה של אנשים וסחורות ממקום למקום. כבישים מהירים מכוונים גם פיתוח כלכלי ומשפיעים על עיצוב המרחב. הבנה של מערך הקשרים המורכב בין השקעה בכבישים מהירים לפריסה של שימושי קרקע עשויה לסייע להובלת מדיניות ציבורית שאכן תשיג את התוצאות הרצויות לה.
כביש חוצה ישראל ומחלף קסם - תעודת זהות
כביש מס׳ 6 המכונה כביש חוצה ישראל נועד להוות המוביל הארצי לתנועה בכיוון צפון דרום: לקצר את המרחקים מהגליל ומהנגב אל אזור המרכז ולשמש כביש טבעת חיצוני למטרופולין גוש דן.
המטרות של הכביש הן3:
•	ליצור קשר מהיר ויעיל לקירוב הגליל והנגב אל מרכז הארץ - מישור החוף וירושלים;
•	לתמוך במדיניות פיזור אוכלוסייה ואזורי תעסוקה;
•	להוות ציר תנועה עיקרי, שישרת נגישות ממזרח אל המרכזים העירוניים שברצועת החוף;
•	להקל על לחצי התנועה הגוברים באזור המרכז בכלל ובמטרופולין תל אביב במיוחד;
•	ליצור תשתית תחבורתית בין לאומית, שתאפשר חיבור יבשתי בין ישראל לבין שכונותיה.
הכביש מתוכנן כדרך מהירה של שני מסלולים נפרדים המורכבים כל אחד משלושה עד ארבעה נתיבים. הנגישות אל ומהכביש היא באמצעות מחלפים בלבד, כדי למנוע האטת התנועה בציר המרכזי. מדובר בפרויקט עתיר שטח - רוחב רצועת הקרקע המיועדת לדרך היא כ 100 מטר ובקטעים מסוימים אף יותר, כלומר הכביש צורך לפחות 100 דונם לק״מ אורך אחד.
תוואי הדרך ומאפייניה
התוואי של כביש 6 מתואר בצורה סכמתית במפה 3.1. הכביש המתוכנן אמור להשתרע מגבול הלבנון בצפון ועד צומת הנגב מדרום לבאר שבע (כאשר הוא עוקף את באר שבע ממזרח) באורך של כ 300 ק״מ . באופן רעיוני מתוכננת גם שלוחה מזרחית לכביש (דרך מספר 11). הפיצול יהיה ליד יוקנעם והדרך תתחבר לכביש 90 (דרך האורך המזרחית ממטולה עד אילת), מצפון לכנרת.
הכביש מחולק לשלושה קטעים:
הקטע הדרומי: 95 ק״מ מאזור צומת הנגב שמדרום לבאר שבע, ממשיך צפונה מזרחית לקריית גת וחוצה את אזור חבל לכביש באזור כפר מנחם, רבדים ויסודות. בקטע זה שמונה מחלפים.
הקטע המרכזי:90 ק״מ בין גדרה לחדרה. תוואי הדרך משתרע בין מחלף שורק בדרום (מפגש בין כביש 6 כביש רוחב מס׳ 3) עד מחלף עירון - צפונית מזרחית לחדרה (מפגש בין כביש 6 לכביש רוחב 65). בקטע זה 14 מחלפים שמאפשרים חיבור לישובים ממערב לכביש ולירושלים ביניהם מחלף קסם.
קטע זה שנפתח לתנועה במלואו בתחילת 2004 נסלל, מתוחזק ומופעל ככביש אגרה באמצעות חברה פרטית (חב׳ דרך ארץ) למשך 30 שנות זיכיון. בתום תקופת הזיכיון יוחזר הכביש על מתקניו, ללא תמורה, למדינה.
הקטע הצפתי: קטע זה יימשך מעירון ליקנעם, שם יתפצל כאמור לשני ראשים: המערבי יפנה דרך יקנעם ועד לראש הניקרה (כ 80 ק״מ) והציר המזרחי שעתיד להגיע עד סמוך לראש פינה (כ 60 ק׳׳מ).
כביש חוצה ישראל (כביש 6) ומחלף קסם - ציוני דרך
הספרות מגדירה שלוש תקופות זמן עיקריות על פיהן ניתן לבחון את ההשפעה של כביש מהיר על שימושי הקרקע סביבו: התקופה לפני שהכביש נבנה בפועל , תקופת הבנייה והתקופה שלאחר בניית הכביש - כאשר הוא נפתח לתנועה (ראו פרק 2).
מחקר זה מתייחס לתקופות הזמן הנ״ל בהתמקד בקטע המרכזי של כביש חוצה ישראל - בסביבת מחלף קסם. יודגש כי הזכיין פתח לתנועה קטעי ביניים שסלילתם הסתיימה ואין הפרדה ברורה בין תקופת הסלילה של הכביש לבין פתיחתו לתנועה.
על בסיס תקופות הזמן שהוגדרו בספרות ניתן לזהות ארבע תקופות זמן עיקריות בהתפתחות של כביש חוצה ישראל ומחלף קסם: (1) 1968-1990: לפני התכנון של כביש 6 בתמ״א 31. טווח השנים בתקופה זו נקבע עפ״י התוכנית המוקדמת ביותר שזוהתה בהליך איסוף הנתונים (ראו פירוט של שיטת העבודה בפרק 4) ;(2) בין 1990-1995: תקופת התכנון של כביש 6 ומחלף קסם; (3) בין 1996-1999 : תקופת הבנייה של מחלף קסם (ללא החיבור לכביש חוצה ישראל) (4) בין 2003-2000 : תקופת הבניה של הקטע המרכזי של הכביש, לרבות חיבור של מחלף קסם לכביש 6, והפתיחה של מחלף קסם לתנועה. בסוף תקופה זו רוב הקטע המרכזי של כביש חוצה ישראל, בין מחלף שורק בדרום לניצני עוז בצפון נפתח לתנועה. סוף התקופה נקבע עפ״י מועד איסוף הנתונים בעבודה (ראו פירוט של שיטת העבודה בפרק 4).
להלן פירוט של ההתפתחות של כביש חוצה ישראל ומחלף קסם בתקופות הזמן שזוהו.
תקופת התכנון של כביש חוצה ישראל ( כביש 6)
תוואי כביש 6 מסומן ככביש מהיר בתוכנית מתאר ארצית לדרכים (תמ״א 3) שאושרה ע״י הממשלה בשנת 1976. באותו שלב אושר כביש מס׳ 6 מבאר שבע בדרום ועד לברקאי בצפון (צומת עירון) כדרך מהירה. בתיקון נוסף ב 1989 לתוכנית זו, נמשך התוואי של הדרך המהירה לכיוון צפון עד אליקים. תוואי הדרך עוגן ושולב גם בתוכניות המתאר המחוזיות, במחוז מרכז (תמ״מ 3) ובמחוז הדרום (תמ״מ 4), שאושרו בשנות השמונים.
הפיכת הדרך לכביש ארצי ברמה גבוהה יותר בשם ״כביש 6״ החלה להתגלגל משנת 1990. באותה שנה הזמין מע״צ סקרי ייתכנות של הכביש שממצאיו (אשר פורסמו ב1991) הדגישו את הנחיצות של כביש 6 ואת הצורך בהקמתו ברמת דחיפות גבוהה.
בנוסף, בשנה זו הוחלט על הכנת תמ״א 31 - תוכנית מתאר ארצית משולבת לבנייה ופיתוח לקליטת עלייה, והיא אושרה ע״י הממשלה בינואר 1993. באותה הזדמנות נבדק מחדש תוואי כביש 6 שנקבע בתמ״א 3, חלק מהתוואי שונה וקטעים ממנו הוסטו מזרחה לעבר הקו הירוק. (החלופות התכנוניות שנבחנו בתוואי של כביש 6 בסביבת מחלף קסם יתוארו בהמשך).
במסגרת הכנת תמ״א 31 נמצא כי הפיגור בהשקעות בתשתית הדרכים, בעיית הגודש בדרכים והצורך לספק את הנגישות הדרושה להשגת יעדי התמ״א מחייבים שיפור רשת הדרכים הארצית והמטרופולינית. המועצה הארצית לתכנון ובניה החליטה שתמ״א 31 תשמש מנוף לקידום דרכים בעלי עדיפות לאומית ע״י הכללת התכנון המפורט של כביש 6 והכבישים הרוחביים המתחברים אליו בתמ״א באמצעות תמ״א 31 א׳- דרכים. מאחר ותוואי הדרך אושר בתמ״א 3 ו 31 התייחסו הדיונים בתמ״א 31 א׳ לקטעי הדרך ברמת תכנון מפורטת. יודגש כי התוכניות במסגרת תמ״א 31 א׳ מתייחסות לתכנון תוואי הכביש בלבד במטרה לאפשר תפיסת חזקה בתחום זכות הדרך ותכנון הנדסי מפורט של הכביש והתשתיות הנלוות לו. במסגרת תוכניות אלו אין התייחסות תכנונית למערך שימושי הקרקע בסביבת הדרך.
בנוסף למסגרת התכנונית הייחודית של תמ״א 31 יצרה הממשלה תשתית ארגונית וחוקית שתומכת בהקמה של הכביש. בשנת 1993 החליטה הממשלה על הקמת חברת כביש חוצה ישראל שתפעל כנאמן של המדינה להגשמת הפרויקט, ובשנים 1994 ו 1995 נחקקו שני חוקים בהתייחס לכביש: חוק כביש ארצי לישראל, התשנ״ה - 1994, העוסק בסדרי הפקעה, תפיסת החזקה ותשלום פיצויים ייחודיים לבעלי הקרקעות בתוואי הכביש, וחוק כביש אגרה (כביש ארצי לישראל) התשנ״ה - 1995 בו נקבע כי חלקו המרכזי של הכביש יהיה כביש אגרה, אשר יוקם ויופעל ע״י זכיין פרטי שייבחר במכרז.
בשנת 1995 אושרו תוכניות מפורטות במסגרת תמ״א 31 א׳ לרוב התוואי (ממחלף שורק ועד למחלף אייל) בקטע המרכזי של כביש 6, לרבות התוואי באזור מחלף קסם (תמ״א 31 - קטע 13). בשנה זו מסתיימת תקופת התכנון של הכביש באזור המחקר. המסלול הסטטוטורי של הקטע המרכזי הסתיים ב1998, עם אישור תוכניות מפורטות לתוואי שבין מחלף אייל למחלף עירון.
חלופות לתוואי של כביש 6 בסביבת מחלף קסס
ככלל, נבחנו שתי קבוצות של חלופות כלליות לתוואי של כביש מס׳ 6 בקטע שבין מחלף בן שמן לבין כביש מס׳ 5 - מחלף קסם:(1) חלופה מזרחית - התוואי בחלופה זו עובר ממזרח למסילת הברזל וממשיך לאורך שלוחת הרכבת העולה למחצבות ברקת ו(2) חלופה מערבית - בה התוואי פונה מערבה ומתחבר עם מחלף לוד. כל קבוצה כללה מספר רב של תוואי משנה אשר נגזרו ממערכת אילוצים ושיקולים תכנוניים (ראו מפה 3.2 לחלופות העיקריות לתוואי כביש 6).
באזור המחקר - בסמוך לראש העין מתלכדות שתי החלופות והתוואי עובר במקביל לכביש מס׳ 444 וממזרח למסילת הברזל. באזור זה נקבע התוואי בעיקר ע״י אילוצי שטח אשר הותירו פרוזדור צר לאורך מסילת הרכבת בכוון צפון דרום, בין שטח הגן הלאומי תל אפק (מקורות הירקון) ממערב והישוב ראש העין ממזרח. לאור המיקום הקשיח של הכביש באזור זה, דרגות החופש בקביעת מיקומו הכללי של מחלף 6/5 (מחלף קסם) היו מעטות, ונגזרו מן התוואי של כביש מס׳ 6 וחשיבותו של כביש מס׳ 5 במערכת התחבורתית. החלופות התכנוניות של מחלף קסם התמקדו בתכנון המפורט של המחלף (רדיוסים, מספר פניות תנוחה וכו׳).
המאפיינים הכלליים של קבוצת החלופה המזרחית :
•	טופוגרפיה משופעת יחסית העלולה ליקר את הסלילה;
•	ריחוק יחסי מאזורי מגורים ומקומות עבודה של המשתמשים בכביש;
•	צורך בהארכה של נתיבים ושיפור החיבורים אל כביש מס׳ 6 ;
•	פגיעה סביבתית קטנה יחסית בגלל המרחק היחסי הגדול שבין תוואי הכביש לבין ריכוזים של אזורי מגורים.
•	חשיפת אזורי ה״חצר האחורית״ של שפלת החוף - אזורי המחצבות, המזבלות והשטחים הפגועים האחרים לפיתוח (מבוקר ומתאים).
מאפייני קבוצת החלופה המערבית היו:
•	נגישות טובה ומיידית למשתמשים;
•	תשובה לטווח הקצר לבעיות תחבורתיות קיימות;
•	פיתוח באזור צפוף ואינטנסיבי;
•	פגיעה בשימושי קרקע קיימים וצורך בשינוי יעודים מתוכננים.
לאחר בחינה ושקלול של כל היתרונות והחסרונות של החלופות ותוואי המשנה הוחלט לאמץ את החלופה המזרחית, בין השאר בשל השיקולים הבאים:
•	הקטנת הפוטנציאל ליצירת מפגעים סביבתיים בגלל קרבה קטנה יותר של שימושי קרקע רגישים לתוואי הנבחר.
יודגש כי בשני תסקירי ההשפעה על הסביבה למחלף קסם שהוכנו עבור שלבי הפיתוח השונים של המחלף לא זוהו השפעות סביבתיות משמעותיות מלבד הצורך לספק מיגון אקוסטי לשימושי קרקע בסביבת המחלף 6.
•	באזור המחלף התוואי מצוי על תשתית יציבה של מסלע. הקרקעות הן בעלות חידור וניקוז טובים ולא צפויות עבודות עפר וחציבה בקנה מידה נרחב.
•	בהיבט הגיאולוגי אזור הכביש והמחלף עוברים בסמוך לקו ההפרדה הברור בין תחום הניקוז ההררי (ממזרח) בו אפיקי הנחלים מוגדרים וברורים לבין האפיקים הרחבים והמטושטשים של מישור החוף (ממערב).
תקופת הבנייה של הקטע המרכזי של כביש 6 ומחלף קסם
על מנת לקדם את סלילת הכביש החליטה הממשלה לממן מתקציב המדינה את הביצוע של שני מחלפים מרכזיים - מחלף בן שמן ומחלף קסם.
כדי לקדם את ההקמה של מחלף קסם לפני הסלילה של כביש חוצה ישראל נחלק הביצוע של המחלף לשני שלבים. שלב א׳ כלל שינוי של הצומת הפשוט שפעל במקום שחיבר במפלס הקרקע בין כבישים 5 ו 444 תוך הסטה וסלילת הכבישים מחדש וביצוע גשרים ורמפות - כהכנה לסלילה של כביש 6. עבודות הביצוע של שלב א׳ החלו בסוף 1996 והסתיימו בתחילת 1999. כאמור שלב זה מומן מתקציב המדינה ובוצע ע״י חברת כביש חוצה ישראל.
הסלילה של כביש חוצה ישראל ע״י הזכיין, לרבות ביצוע שלב ב׳ של מחלף קסם במהלכו חובר המחלף לכביש 6, החלה בסוף 1999. בסוף 2002 הזכיין פתח לתנועה את הכביש שבין מחלף בן שמן למחלף אייל - כולל מחלף קסם, ובשנה זו מסתיימת תקופת הבניה של הכביש באזור המחקר. בחודשיים הראשונים לפתיחת הכביש הנסיעה בו הייתה בחינם, ולאחר תקופת נסיון זו הופעל הכביש ככביש אגרה 8. בסוף שנת 2003, זמן איסוף הנתונים לעבודה זו, רוב הקטע המרכזי ממחלף שורק בדרום לניצני עוז בצפון נפתח לתנועה. הקטע האחרון של הכביש, בין ניצני עוז למחלף עירון, נפתח בתחילת 2004 ובכך הושלמה הסלילה של הקטע המרכזי.
מחלף קסם בשלב הסופי שלו משתרע על שטח של כ 1200דונם. פריסתו של המחלף על פני שטח כה גדול נובעת ממגבלות מקומיות, שמונעות את בנייתו ביותר משני מפלסים. המחלף ממוקם מעל המוביל הארצי, המגביל את האפשרות להעמקתו, ומתחת קו מתח גבוה - שהעתקתו אינה מעשית. סה״כ עלות ההקמה של המחלף כ 150 מיליון ₪.
בנוסף לקטע המרכזי, חברת כביש חוצה ישראל מקדמת את המסלול הסטטוטורי והביצועי של שאר קטעי הכביש. עפ״י לוח הזמנים של החברה, כ 17 ק״מ מהקטע הצפוני: מצומת עירון ועד מחלף אליקים שבכביש ואדי מילק, וחלק מהקטע הדרומי: כ 33 ק״מ ממחלף שורק ועד לצומת בית קמה (דרומית לקריית גת), צפויים להיפתח לתנועה בין השנים 2007/8. בד בבד ממשיכה החברה בפעולות התכנון וקבלת האישורים הסטטוטוריים להמשך הקטעים הצפוניים והדרומיים.
המחקר האמפירי - מתודולוגיה
מחקר זה עוסק בשינויים בשימושי הקרקע שחלו לאורך זמן בקרבת כביש חוצה ישראל, ומתמקד באזור מחלף קסם. המחקר בוצע בשתי רמות מרחביות : (1) רמת המקרו - מרחב ההשפעה של המחלף, ו (2) רמת המיקרו - אזור התעשייה החדש של ראש העין, המהווה חקר מקרה בתוך מרחב ההשפעה של המחלף. בכל רמה מרחבית יושמה שיטת מחקר שונה.
פרק זה מתאר את מטרות ושאלות המחקר, מתייחס לשיקולים בהגדרת אזור המחקר ומפרט את גישות המחקר שיושמו לחקר הנושא.
מטרות ושאלות המחקר
מטרת המחקר היא לאתר ולנתח את השינויים במערך שימושי הקרקע באזור של מחלף קסם שחלו לאורך זמן, במקביל לתהליכי התכנון, האישור וההקמה של כביש חוצה ישראל והמחלף.
תהליכים של שינוי בשימושי קרקע מוגדרים ככל בקשה לשינוי ייעוד או לשינוי בזכויות בניה שמוגשת לוועדות התכנון.
המחקר עוסק בשאלות הבאות:
1.	מהו דפוס ואופי שימושי הקרקע (שרותי דרך, מרכזי מסחר, תעסוקה, מגורים) שהתפתחו ו/או תוכננו (בתוכניות סטטוטוריות) בסביבת מחלף קסם?
2.	האם ניתן לזהות שינויים במערך שימושי הקרקע בסביבת המחלף שחלו במקביל לתהליך התכנון, ביצוע והפתיחה של הכביש והמחלף לתנועה?
3.	מהי חשיבותם של השיקולים התחבורתיים מול שיקולים אחרים בקביעת המיקום של חברות עסקיות באזור מחלף קסם?
4. האם הפעילויות הכלכליות שהתמקמו באזור המחלף הן פעילויות חדשות או פעילויות שהועתקו ממקום אחר?
הגדרת אזור המחקר - מרחב ההשפעה של מחלף קסם
מרחב ההשפעה של מחלף קסם - אותו אזור בו ההתנהגות של משקי בית וחברות עסקיות מושפעת מהיתרונות הכרוכים בקרבה למחלף, הוגדר בעבודה זו ברדיוס של 2.5 ק״מ סביב מחלף קסם.
מרחב ההשפעה של מחלף קסם נקבע בהתבסס על שלושה גורמים עיקריים (א) היקף מרחבי ההשפעה סביב מחלפים בספרות המקצועית והמחקרית (ב) מרחק ממחלפים סמוכים ו(ג) מגבלות של חוקר יחיד.
(א)	ממצאים מהספרות המקצועית: כפי שצוין בסקר הספרות (ראו פרק 2 ) - במחקרים שבחנו את ההשפעה של מחלפים על שימושי קרקע או פעילויות כלכליות, מרחב ההשפעה נע ברדיוס שבין 0.8 ק״מ ל 3.2 ק״מ, בהתאם לאופי האורבני של סביבת המחלף (מרחב השפעה גדול באזורים אורבניים וקטן באזורים כפריים). מחלף קסם ממוקם באזור המאופיין במגוון של שימושי קרקע, כפריים ואורבניים (ראו פירוט בסעיף 4.4.3). נקבע מרחב השפעה גדול דיו כך שיכיל גם אזורים אורבניים בסביבתו.
(ב)	מרחק ממחלפים סמוכים: מחלף קסם נמצא במרחק של כ 4 ק״מ ממחלף חורשים הסמוך לו מצפון, ובמרחק של כ 5 ק״מ ממחלף נחשונים הסמוך לו מדרום. לפיכך נקבע מרחב השפעה זה, כדי למנוע חפיפה עם מרחבי ההשפעה של המחלפים הסמוכים.
(ג)	מגבלות של חוקר יחיד: במרחב השפעה ברדיוס של 2.5 ק״מ צפוי היקף סביר של תוכניות סטטוטוריות לעבודה של חוקר יחיד.
שיטת העבודה
השינויים במערך שימושי הקרקע במרחב ההשפעה של מחלף קסם נבחנו בהתייחס לשני מימדים עיקריים מימד הזמן ומימד המרחב. במימד המרחב ניתוח השינויים במערך שימושי הקרקע נעשה בשתי רמות מרחביות. בכל רמה מרחבית יושמה שיטת מחקר שונה:
(1)	מימד הזמן - בחינה של השינויים לאורך תקופות זמן עיקריות בתכנון, אישור והקמה של כביש חוצה ישראל ומחלף קסם (בשנים 1968-2003).
(2)	מימד המרחב - ניתוח השינויים במערך שימושי הקרקע נעשה, כאמור, בשתי רמות מרחביות:
•	רמת המקרו ־ מרחב ההשפעה של מחלף קסם. ברמה זו בוצע מיפוי כמותי ומרחבי של השינויים במערך שימושי ויעודי הקרקע במרחב ההשפעה של מחלף קסם, במקביל לתקופות זמן עיקריות בתכנון וביצוע של כביש חוצה ישראל והמחלף (נבחנו 46 תוכניות סטטוטוריות , שהן סך כל התוכניות שטופלו בוועדות התכנון בשנים 1968-2003). יובהר כי המושג יעודי הקרקע מתייחס לתמונת המצב הסטטוטורית עפ״י היעודים העיקריים בתוכניות השונות, זאת כיוון שנכון לזמן איסוף הנתונים (סוף שנת 2003) רוב התוכניות עדיין לא קיבלו ביטוי פיזי בשטח. לעומת זאת, שימושי קרקע מתייחסים לשימושים הקיימים בשטח.
•	רמת המיקרו - אתר התעשייה החדש של ראש העין, המהווה חקר מקרה בתוך מרחב ההשפעה של המחלף. בוצע סקר בקרב מדגם מייצג של חברות באזור התעשייה (81 חברות נסקרו מתוך אוכלוסיה של 223 חברות). המטרה הייתה לבחון את החשיבות של כביש חוצה ישראל ומחלף קסם ביחס לשיקולים אחרים בקביעת המיקום של חברות.
להלן תיאור של הממדים השונים ושיטות המחקר שיושמו בעבודה.
מימד הזמן
הגדרת תקופות הזמן העיקריות בהתפתחות של כביש חוצה ישראל ומחלף קסם מתבססת על: תקופות הזמן העיקריות לבחינת ההשפעה של כבישים מהירים שזוהו בסקר הספרות (ראו פרק 2.4.1), ועל ציוני דרך עיקריים בהתפתחות של כביש חוצה ישראל (ראו תרשים 3.1). המחקר מתמקד, בעיקר, בתקופה לפני שכביש חוצה ישראל נבנה בפועל (תקופת הציפייה) ובתקופת הבנייה של הקטע המרכזי של הכביש (בין גדרה לחדרה). הקטע המרכזי נפתח לתנועה במלואו בתחילת 2004.
ארבע תקופות הזמן העיקריות בהתפתחות של כביש חוצה ישראל ומחלף קסם (כפי שהוגדרו בפרק 3) הן:
(1)1968-1990 : לפני התכנון של כביש חוצה ישראל בתמ״א 31.
טווח השנים בתקופה זו נקבע עפ״י התוכנית המוקדמת ביותר שזוהתה בהליך איסוף הנתונים. בתקופה זו כביש חוצה ישראל מסומן ככביש מהיר בתוכנית מתאר ארצית לדרכים(תמ״א 3), אך עדיין לא הוכר ע״י הממשלה כציר אורך מרכזי, המחייב התייחסות סטטוטורית, ארגונית ומשפטית נפרדת. ניתן להניח כי מערך שימושי ויעודי הקרקע בתקופה זו משקף יוזמות תכנון שלא לקחו בחשבון את ההשפעה העתידית של כביש חוצה ישראל ומחלף קסם.
(2)בין 1990-1995 :תקופת התכנון של כביש חוצה ישראל
בתקופה זו, התקופה לפני שהכביש נבנה בפועל, שינויים בשימושים ויעודי קרקע עשויים להתרחש בציפייה לעלייה בערך הקרקע בסביבת התוואי המתוכנן של הכביש והמחלף.
(3)	ביו 1999-1996 : תקופת הבנייה של מחלף קסס (ללא החיבור לכביש חוצה ישראל)
כיוון שמחלף קסם נבנה לפני הבנייה של כביש חוצה ישראל, מדובר בתקופת ביניים (בין תקופת התכנון לתקופת הבנייה של הכביש) בה קיימת וודאות גדולה יותר לגבי כוונות הממשלה להקים את כביש חוצה ישראל באזור המחקר.
(4)	ביו 2003-2000: תקופת הבנייה של הקטע המרכזי כביש חוצה ישראל כולל פתיחה של מחלף קסס לתנועה
במהלך תקופה זו רוב הקטע המרכזי של כביש חוצה ישראל, בין מחלף שורק בדרום לניצני עוז בצפון נפתח לתנועה. מחלף קסם נכלל בקטע הראשון של הכביש שנפתח לתנועה, ולמעשה תנועה זרמה במחלף כבר בסוף 2002 .. טווח השנים בתקופה נקבע עפ״י מועד איסוף הנתונים בעבודה זו, שהתבצע בסוף 2003.
מימד המרחב
כפי שתואר לעיל, ניתוח השינויים במערך שימושי הקרקע נעשה בשתי רמות מרחביות : (א) רמת המקרו - מרחב ההשפעה של מחלף קסם, ו(ב) רמת המיקרו - התמקדות באזור התעשייה החדש של ראש העין. להלן תיאור של הרמות המרחביות השונות, ושיטות המחקר שיושמו בכל רמה מרחבית.
4.4	רמת המקרו - מרחב ההשפעה של מחלף קסם
מרחב ההשפעה של מחלף קסם מתואר במפה 4.1 להלן. ככלל, חציו המזרחי של המחלף מאופיין באזור אורבני -פרברי, וחציו המערבי באזור כפרי -פרברי.
האזור הפרברי עירוני במרחב ההשפעה של מחלף קסם
בחציו המזרחי של המחלף קיים תמהיל שימושי קרקע של אזורי תעסוקה (כולל אזור התעשייה החדש של ראש העין,עליו יפורט בהמשך) ומגורים עירוניים בצפיפות גבוהה ובינונית. למרות אופיו האורבני של האזור, בסביבת המחלף קיימים שטחים חקלאיים נרחבים.
אזור זה כולל את תחום השיפוט של כפר קאסם - ישוב ערבי המונה כ 16,000 תושבים 9, ואת תחום השיפוט של ראש העין המונה כ 36,000 תושבים 10. לשני הישובים נגישות ישירה ממחלף קסם.
בתוך האזור הפרברי עירוני ניתן להבחין בדפוסי פיתוח שונים של כפר קאסם (ברביע הצפון מזרחי) וראש העין (ברביע בדרום מזרחי). ראו מפה 4.1 למיקום הרביעים:
רביע א' - כפר קאסס (רביע צפון מזרחי)
האזור בתוך תחום ההשפעה של המחלף מאופיין בשטחים חקלאיים בבעלות פרטית. בחלק משטחים אלו קיימים שימושים של תעשייה ומסחר, הפועלים ברובם ללא היתר של ועדות התכנון. מחוץ לתחום ההשפעה של המחלף שימוש הקרקע העיקרי הוא מגורים. אזור התעשייה החדש של ראש העין שנמצא ברביע, שייך לתחום השיפוט של ראש העין.
רביע ב'- ראש העין (רביע דרוס מזרחי)
ראש העין התפתחה במהלך תקופת המחקר ממועצה מקומית לעיר (בשנת 1994). המרקם האורבני ברביע זה מגוון יותר בהשוואה לכפר קאסם וכולל בנוסף לאזורי המגורים, אזורי תעסוקה ואזור מסחרי במרכז העירוני של הישוב. השטחים החקלאיים ברביע זה מוחכרים ע״י מינהל מקרקעי ישראל לקיבוץ חורשים ולקיבוץ גבעת השלושה.
האזור הפרברי כפרי במרחב ההשפעה של מחלף קסם
שימוש הקרקע העיקרי בחציו המערבי של המחלף הוא חקלאות. בשולי תחום ההשפעה המחלף נמצאים שלושה ישובים כפריים - מושב חגור, מושב נוה ירק וקיבוץ גבעת השלושה המונים בין 400-800 תושבים.
בתוך האזור הפרברי כפרי ניתן להבחין ברגישות נופית גבוהה של השטחים באזור מקורות הירקון וגבעת השלושה (רביע דרום מערבי). אי לכך ,ניתן לצפות באזור זה לתהליכי פיתוח (או אי פיתוח) שונים בהשוואה לרביע הצפון מערבי (ראו מפה 4.1 למיקום הרביעים):
רביע ג' - פארק אפק וגבעת השלישה (רביע דרוס מערבי)
ברביע זה מתקיימים זה לצד זה שטח נרחב המוגן מפיתוח (החלק המזרחי של גן לאומי הירקון, פארק אפק, אשר מעוגן בתמ״א 8 -תוכנית מתאר ארצית לשמורות טבע וגנים לאומיים) וקיבוץ גבעת השלושה.
לקיבוץ גבעת השלושה קיימת גישה ישירה מכביש 6 באמצעות מחלפון ראש העין (ראו מפה 4.1). על פי ניתוח של אופי המבנה התעסוקתי של הקיבוץ, שבוצע במסגרת תוכנית האב של המועצה האזורית דרום השרון, מתחולל בקיבוץ שינוי מבני בפרופיל התעסוקה, ומיקום התעסוקה החקלאית בקיבוץ מצתמצם לטובת תעסוקות אחרות כיום בנוסף לחקלאות, פועלים בקיבוץ אזור של מסחר ותעשייה הכולל בית חרושת לייצור ומכירה של נעליים, ת בריכת שחיה , מועדון ספורט למנויים ושני גני ארועים.
רביע ר׳ - נווה ירק וחגור (רביע צפון מערבי)
השימוש העיקרי ברביע זה הוא חקלאי. ניתוח של אופי המבנה התעסוקתי של נוה ירק וחגור שבוצע במסגרת תוכנית האב של המועצה האזורית דרום השרון, והשווה את שיעור המועסקים בחקלאות בלבד מול שיעור המועסקים בהם עובדים רק מחוץ לישוב, סיווג את מושב נוה ירק כישוב השומר על אופיו החקלאי, ואת חגור כישוב המצוי בתהליך הפיכתו למשק מעורב 12.
למושב נוה ירק אין גישה ישירה מכביש חוצה ישראל, לעומת זאת לחגור קיימת גישה ישירה ממחלף חורשים. ישוב זה ממוקם במעין מובלעת בין כביש חוצה ישראל לבין כביש מס׳ 444 ויש להניח שאזור זה יהיה חשוף ליותר לחצי פיתוח בהשוואה לסביבה הכפרית בשאר הרביע.
ברמה מרחבית זו, השינויים בשימושים ויעודי הקרקע במרחב ההשפעה של מחלף קסם מופו במקביל לתקופות זמן עיקריות בהתפתחות של כביש חוצה ישראל ומחלף קסם. מטרת המיפוי היא לבחון האם קיים קשר כרונולוגי בין השינויים בשימושי ויעודי הקרקע לבין ציוני דרך עיקריים בהתפתחות של הכביש.
השינויים בשימושי ויעודי הקרקע במרחב ההשפעה של המחלף זוהו באמצעות תוכניות סטטוטריות בשלבים שונים של תכנון (מתקופת הייזום ועד לאישור בוועדות התכנון). במסגרת עבודה זו נבחנו 46 תוכניות סטטוטוריות. מדובר בכל התוכניות שטופלו בין השנים 1968 עד סוף שנת 2003 במרחב ההשפעה של מחלף קסם, והוגשו למוסדות התכנון הפועלים בתחום ההשפעה של המחלף (ועדה המקומית דרום השרון, ועדה מקומית קאסם, ועדה מקומית ראש העין והועדה המחוזית, מחוז מרכז). לא נבחנו תוכניות ששטחן קטן מדונם ותוכניות מקומיות שמטרתן שינוי בקו בנין זה או אחר (ראו נספח 4.1 לפירוט של התוכניות) . יובהר כי המושג יעודי הקרקע מתייחס לתמונת המצב הסטטוטורית עפ״י היעודים העיקריים בתוכניות השונות, זאת כיוון שנכון לזמן איסוף הנתונים (סוף שנת 2003) רוב התוכניות עדיין לא קיבלו ביטוי פיזי בשטח. לעומת זאת, שימושי קרקע מתייחסים לשימושים הקיימים בשטח.
התוכניות שנבחנו חלות על שטח שבין 3 דונם - 600 דונם. בתוכניות גדולות (בהיקף 200 ד׳ ומעלה) נבחנו גם שינויים שחלו בתוכנית לאורך זמן. מינהל מקרקעי ישראל הוא בעל הקרקע העיקרי בתוכניות, למעט בתחום השיפוט של כפר קאסם בו רוב הקרקעות הן בבעלות פרטית. היוזמה לרוב התוכניות באה מלמטה ע״י הרשות המקומית ו/או ועדת התכנון המקומית. עיקר התוכניות, כ 60% עוסקות בפיתוח של אזורי מגורים, תעשייה ו/או תעסוקה (ראו פירוט בפרק 5).
היתרונות והמגבלות של שיטת המחקר
שיטת מחקר זו מתאימה לחקר ההשפעה של תקופת הציפייה והבנייה של כבישים מהירים על שימושים ויעודי קרקע, כיוון שהיא מאפשרת בחינה של כוונות פיתוח (הבאות לידי ביטוי בתוכניות סטטוטוריות בשלבים שונים של תכנון) לפני שהן מקבלות ביטוי בשטח. בנוסף, ניתוח של השינויים בתוכניות עד לאישורן עשוי ללמד על יחסי הכוחות בין לחצי הפיתוח, הנובעים מהקרבה לכביש, מצד יזמי התוכניות לבין מוסדות התכנון שבדרך כלל נוהגים כמווסתי פיתוח.
יובהר כי שיטה זו מתמקדת בבחינת השינויים בשימושים ויעודי קרקע במקביל לתקופות זמן עיקריות בהתפתחות של כביש חוצה ישראל ומחלף קסם. עם זאת, לא ניתן לקבוע האם קיים קשר ישיר (חד -חד ערכי) בין שינויים אלו לבין ההתפתחות של כביש חוצה ישראל, וייתכן שהם נובעים מגורמים אחרים.
בפרק 5 ו 6 נפרט תוצאות המחקר ביחס לשינויים הכמותיים והמרחביים בשימושים ויעודי הקרקע במרחב השפעה של מחלף קסם, בהתייחס לתקופות זמן עיקריות בהתפתחות של כביש חוצה ישראל והמחלף.
אזור התעשייה החדש של ראש העין: חקר מקרה
כדי להעמיק את התובנות על ההשפעה של מחלף קסם על מערך שימושי הקרקע סביבו, עבודת המחקר כוללת סקר של חברות באזור התעשייה החדש של ראש העין. מטרת הסקר היא לבחון את השפעה של כביש חוצה ישראל ומחלף קסם על החלטות המיקום של החברות באזור התעשייה. בנוסף, הסקר בחן האם החברות שהתמקמו באזור התעשייה הן חברות חדשות או חברות שעברו ממקום אחר, וכן התייחס למאפייני החברות ולשביעות רצונן מאזור התעשייה.
אזור התעשייה החדש של ראש העין נמצא בשולי תחום ההשפעה שהוגדר בעבודה זו למחלף קסם, במרחק של כ 2.5-3.5 ק״מ מהמחלף (ראו מפה 4.1). אזור התעסוקה אוכלס ב 1994 (במהלך תקופת התכנון של כביש חוצה ישראל) . נכון לזמן ביצוע הסקר ,אמצע 2004, פעלו באזור התעשייה יותר מ 200 בתי עסק ממגוון של ענפים כלכליים.
הסקר מתמקד בענפים כלכליים שמהווים נתח של 10% ומעלה מסה״כ החברות באזור התעשייה (אלו כוללים את ענפי התקשורת ואלקטרוניקה, מחקר ופיתוח, שירותים עסקיים, ייצור ומסחר סיטוני) - אוכלוסייה של 223 חברות. נסקר מדגם מייצג של 81 חברות, המהוות 36% מסה״כ החברות בענפים אלו.
יש לציין כי איסוף הנתונים למחקר זה הסתיים באמצע 2004, כשנה וחצי לאחר שהקטע הכולל את מחלף קסם נפתח לתנועה, וכחצי שנה לאחר פתיחת כל הקטע המרכזי של הכביש לתנועה. לפיכך ההשפעות שנמצאו הן השפעות לטווח הקצר.
בפרק 7 נפרט את המתודולוגיה בחקר המקרה: שיקולים לבחירת אזור התעשייה החדש של ראש העין כחקר מקרה ותכנון הסקר, וכן את תוצאות המחקר.
תרשים 4.1 מסכם את שיטות המחקר השונות שננקטו בעבודה זו, כולל הפנייה לפרקים המנתחים את תוצאות המחקר של כל שיטה.
תוצאות המחקר: שינויים בשימושים ויעודי קרקע במרחב ההשפעה של מחלף קסם - מיפוי כמותי
מחלף קסם, בהתייחס לארבע תקופות זמן עיקריות בהתפתחות של כביש חוצה ישראל והמחלף בפרק זה נציג תיאור ומיפוי כמותי של השינויים בשימושים ויעודי הקרקע במרחב ההשפעה של (לפירוט של תקופות הזמן ראו פרק 4). השינויים זוהו באמצעות תוכניות סטטוטוריות בשלבים שונים של תכנון, מתקופת הייזום של התוכנית ועד לאישור בוועדות התכנון (לפירוט של שיטת איסוף הנתונים ראו פרק 4 ולפירוט של התוכניות ראו נספח 4.1).
הניתוח הכמותי מתייחס לכל התוכניות שזוהו במרחב ההשפעה של מחלף קסם (46 תוכניות), מלבד שתי תוכניות המתאר המחוזיות למחוז מרכז (תמ״מ 3, ותמ״מ 3 שינוי מסי 21) שאינן רלבנטיות לניתוח מסוג זה. כלומר במסגרת פרק זה נבחנו 44 תוכניות. היקף התוכניות מגוון ונע בין שטח של 3 דונם ל 600 דונם. רוב הקרקעות בתחום התוכניות הן בבעלות המדינה(באמצעות מינהל מקרקעי ישראל), למעט תוכניות בתחום השיפוט של כפר קאסם שם עיקר הקרקעות הן בבעלות פרטית. עיקר יוזמות התכנון באות מלמטה, באמצעות הרשויות המקומיות ו/או ועדות התכנון המקומיות, אשר לרוב מייצגות אינטרסים מקומיים.
טבלאות 5.1, 5.1(א), 5.2 , 5.3 , 5.3(א), 5.3 (ב) ו5.4 להלן מציגות ניתוח תיאורי של התוכניות הסטטוטוריות עפ״י תכונות שונות של התוכניות (גודל התוכנית, יעוד קרקע עיקרי וסטטוס התוכנית). יובהר כי סווג התוכניות בתקופות הזמן השונות, נעשה עפ״י מועד ייזום התוכנית. מועד זה נקבע ע״י תאריך פתיחת התיק בועדה המקומית או תאריך התכתובת הראשונה בתיק.
מטרת המיפוי,היא לבחון האם קיים קשר כרונולוגי בין מסי התוכניות ותכונותיהן לבין שלבי ההתפתחות של כביש חוצה ישראל. הבחינה היא תיאורית בלבד.
כפי שתואר לעיל, היקף התוכניות הסטטוטוריות בתחום ההשפעה של מחלף קסם מגוון וכולל תוכניות קטנות (שטח של עד 50 דונם), תוכניות בינוניות (בין 50 דונם ל 200 דונם) ותוכניות גדולות (שטח של 200 דונם ומעלה), כאשר נתח גדול מהתוכניות (39%) 1 הן תוכניות גדולות ראו טבלאות 5.1 ו5.1(א). טבלה 5.2 מתארת את כל התוכניות הגדולות בתחום ההשפעה של המחלף.
טבלה 5.1 היקף התוכניות בתחום ההשפעה של מחלף קסם, עפ״י תקופות זמן עיקריות בהתפתחות של כביש חוצה ישראל. חלוקה לתוכניות שחלות בחלקן על מרחב ההשפעה של מחלף קסם ותוכניות שחלות רק על מרחב ההשפעה.
* תוכנית גדולה: שטח של 200 דונם ומעלה,
תוכנית בינונית: בין 50 דונם - 200 דונם,
תוכנית קטנה: שטח של עד 50 דונם.
** טווח השנים בתקופה זו נקבע עפ״י התוכנית המוקדמת ביותר שזוהתה בהליך איסוף הנתונים.
עפ״י טבלאות 5.1, 5.1 (א) ו 5.2 לעיל, התקופה שלפני התכנון של כביש 6 מאופיינת במס׳ תוכניות מצומצם (ממוצע של 0.7 תוכניות לשנה), המתמקדות בהתווית מדיניות תכנון אזורית. 40% מהתוכניות מתייחסות לשטחים נוספים מעבר לתחום ההשפעה של מחלף קסם, ביניהם תוכניות גדולות להסדרת רישום אדמות הישובים הכפריים2 (חורשים, גבעת השלושה, נווה ירק וחגור), ותוכניות מתאר מקומיות לראש העין (אפ/200) ולדרום השרון (שד/1000).
החל מתקופת התכנון של כביש חוצה ישראל עיקר התוכניות מתייחסות, באופן פרטני, למרחב ההשפעה של מחלף קסם. כך לדוגמא, מתוך סה״כ התוכניות הגדולות שמתייחסות רק למרחב ההשפעה של המחלף, 82% חלות בתקופת התכנון ובנית כביש 6 ומחלף קסם (ראו טבלא 5.1 (א)).
תקופת התכנון של כביש 6 היא התקופה הפורה ביותר בהיבט של מס׳ תוכניות לשנה (ממוצע של 2.7 תוכניות בשנה), ומאופיינת במספר רב של תוכניות גדולות (44%) וקטנות (44%). כבר בתקופה זו ניתן לזהות לחצי פיתוח על השטחים החקלאיים בסביבת מחלף קסם, שבאים לידי ביטוי בתוכניות גדולות להקמת אזורי מגורים ותעסוקה חדשים בקרבת המחלף (תוכנית מס׳ רנ/ 9א׳ - שכונת חורשים, תוכנית מס׳ רנ/2001/א׳ - שכונת גבעת השלושה ותוכנית מס׳ רנ/50 אזור תעסוקה קסם). התוכניות הקטנות עוסקות, בעיקר, בתגבור זכויות בניה באזורי תעשייה קיימים4 (אזור התעשייה החדש של ראש העין, ואזור התעשייה הישן של העיר) ובשדרוג אזורי מגורים קיימים בראש העין ובמושב חגור.
יובהר כי, פעילות זו חלה במקביל לאקלים של צמיחה כלכלית, שנבעה בין השאר מגל העלייה בשנים אלה, ומהאפשרות החדשה שנוצרה (בין השאר ע״י החלטה 611 של מועצת מקרקעי ישראל) להסב קרקעות חקלאיות נרחבות לבניה 6. יש להניח שאקלים זה תמך בתנופת הפיתוח שמסתמנת בתקופת התכנון של כביש 6, סביב מחלף קסם.
בתקופת הבניה של מחלף קסם, ובתקופת בניית הקטע המרכזי בכביש 6 חלה התמתנות במספר יוזמות התכנון במרחב ההשפעה של המחלף, וממוצע התוכניות לשנה נע בין 1.5 ו 1.8 בהתאמה. תקופות אלו מאופיינות בתוכניות במגוון של גדלים. בתקופת בניית הקטע המרכזי עיקר התוכניות הן תוכניות בינוניות (43%), אשר עוסקות בשדרוג אזור התעשייה הישן של ראש העין, ובשדרוג מערך הנגישות בסביבת מחלף קסם ע״י הקמה של תחנת רכבת ברביע הצפון מזרחי של המחלף ובהגדלת הקיבולת של מחלף אבן העזר 8.
ניתוח של יעודי הקרקע העיקריים בתוכניות בתחום ההשפעה של מחלף קסם, עפ״י תקופות זמן עיקריות בהתפתחות של כביש חוצה ישראל, מצביע על שינוי במגמות התכנון, מתכנון המתמקד בשטחים פתוחים וחקלאות בתקופה שלפני התכנון של כביש חוצה ישראל לתכנון המתמקד בתעשייה ותעסוקה בתקופת התכנון והבניה של הכביש ומחלף קסם. 
בהתייחס לתקופת השונות בהתפתחות של כביש חוצה ישראל ומחלף קסם: בתקופה שלפני התכנון של כביש חוצה ישראל, נתח גדול מהתוכניות (40%) מתמקד בשימור השטחים הפתוחים והחקלאיים הנרחבים באזור. לעומת זאת, בתקופת התכנון ובניית כביש 6 והמחלף שיעור התוכניות שעוסקות בשימור השטחים החקלאיים מצטמצם ל 7%, ותקופה זו מאופיינת בעיקר בפיתוח פרויקטים של אזורי תעשייה ותעסוקה. בנוסף, חלק מהתוכניות (17%) עוסקות בשדרוג מערך הנגישות ושרותי התחבורה בסביבת המחלף. זאת באמצעות תוכניות להקמת מחלף אבן העזר ושידרוגו, והקמה של תחנת דלק ותחנת רכבת בתחום ההשפעה של מחלף קסם. תקופת התכנון של כביש 6 ותקופת הבנייה של מחלף קסם מאופיינות בתוכניות במגוון של יעודי קרקע. בתקופת בניית הקטע המרכזי התוכניות מתמקדות בשני יעודי קרקע עיקריים: הקמה של אזורי 9	10
תעשייה חדשים ושדרוג הקיים ובתוכניות מוטות תחבורה .
כפי שצוין בתחילת פרק זה התוכניות שזוהו במרחב ההשפעה של מחלף קסם הן תוכניות בשלבים שונים של תכנון, וכוללות תוכניות בייזום, תוכניות שהופקדו, אושרו ואף תוכניות שבוטלו במהלך הזמן. טבלה 5.4 מתארת את סטטוס התוכניות נכון לתקופת איסוף הנתונים (סוף שנת 2003). עפ״י טבלא זו ניתן לראות כי תקופת התכנון ובניית כביש 6 ומחלף קסם היא תקופה דינמית מאוד וכוללת תוכניות שרק החלו את דרכן הסטטוטורית (14%), לצד תוכניות שבוטלו (70/0) מסיבות שונות שיפורטו בפרק 6. יובהר כי מתוך סה״כ התוכניות שאושרו (690/0), התוכניות הגדולות שעוסקות בשינוי יעוד השטחים החקלאיים במרחב ההשפעה של מחלף קסם, עדיין לא קיבלו ביטוי בשטח.
ייזום: עדיין מתקיימים דיונים בועדות התכנון וטרם התקבלה החלטה להפקיד את התוכנית (נכון לסוף שנת 2003).
הפקדה: הועדה המחוזית/מועצה ארצית החליטה להפקיד את התוכנית או הפקדת התוכנית פורסמה בילקוט הפרסומים (נכון לסוף שנת 2003).
אישור: הועדה המחוזית החליטה לאשר את התוכנית או אישור התוכנית פורסם בילקוט הפרסומים (נכון לסוף שנת 2003).
ביטול: הועדה המחוזית החליטה לבטל החלטה להפקיד את התוכנית או להקפיא הטיפול בתוכנית (נכון לסוף שנת 2003).
טווח השנים בתקופה זו נקבע עפ״י התוכנית המוקדמת ביותר שזוהתה בהליך איסוף הנתונים.
סיכוס ומסקנות
בהתבסס על תיאור התוכניות בפרק זה, ניתן לסווג את התוכניות בתחום ההשפעה של מחלף קסם לשלוש קבוצות עיקריות:
(1)	תוכניות שמתייחסות לצורכי הפיתוח של האזור: לקבוצה זו שייכות תוכניות שחלות בחלקן על מרחב ההשפעה של מחלף קסם, תוכניות שעוסקות בשינוי זכויות בניה, הסדרה של המצב הקיים (לדוגמא תוכניות לצרכי רישום) ושינויי ייעוד נקודתיים (בשטחים קטנים). יוזמות התכנון בקבוצה זו אינן, בהכרח, קשורות לתכנון, הקמה וביצוע של כביש חוצה ישראל.
(2)	תוכניות שיוזמות שינוי במערך יעודי הקרקע במרחב ההשפעה של מחלף קסם: לקבוצה זו שייכות בעיקר תוכניות גדולות שיוזמות הקמה של אזורי תעסוקה ושכונות מגורים חדשות ע״י הפשרה של השטחים החקלאיים סביב המחלף. ניתן לשער כי יוזמות התכנון בקבוצה זו מתייחסות, בין השאר, גם לפוטנציאל הפיתוח בסביבת כביש חוצה ישראל ומחלף קסם.
(3)	תוכניות מוטות תחבורה שמגיבות לשינויים במערך הדרכים בעקבות ההקמה של כביש חוצה ישראל: לקבוצה זו שייכות בעיקר תוכניות שעוסקות בשדרוג הנגישות למחלף קסם וכביש חוצה ישראל, או תוכניות לשרותי דרך שונים (תחנת דלק, תחנת רכבת) הנשענים על הקירבה למחלף ולכביש. קיימת זיקה ישירה בין תוכניות אלו לבין כביש חוצה ישראל ומחלף קסם.
להלן אפיון של תקופות הזמן בתכנון וביצוע של כביש חוצה ישראל ומחלף קסם, עפ״י תמהיל התוכניות בקבוצות השונות בכל תקופת זמן.
המיפוי הכמותי שמוצג בפרק זה מציג מציאות מורכבת, בה דינמיקת הפיתוח במרחב ההשפעה של מחלף קסם מתייחסת למגוון של צורכי פיתוח, שאינם בהכרח קשורים לכביש חוצה ישראל והמחלף. עם זאת, הניתוח המוצג לעיל מצביע על קשר כרונולוגי בין התוכניות לבין ההתפתחות של כביש חוצה ישראל החל מתקופת התכנון של הכביש. בהשוואה בין התקופה שלפני תכנון כביש חוצה ישראל לבין תקופת התכנון והבניה של כביש חוצה ישראל, קשר זה בא לידי ביטוי ב:
(1)	גידול משמעותי בממוצע התוכניות בשנה, בהתייחס לתוכניות החלות רק בתחום ההשפעה של מחלף קסם. מממוצע של 0.4 תוכניות בשנה בתקופה שלפני התכנון של כביש 6, לממוצע של 1.9 תוכניות בתקופת התכנון והבניה של כביש חוצה ישראל והמחלף (ראו טבלה 5.1 (א)).
(2)	דינמיקת תכנון שמתמקדת בפיתוח אזורי מגורים ותעסוקה על חשבון השטחים החקלאיים בסביבת מחלף קסם בתקופת התכנון והבניה של הכביש, לעומת תכנון אזורי שמתמקד בשימור השטחים החקלאיים בתקופה שלפני התכנון של כביש חוצה ישראל.
בהתייחס לתקופות השונות בהתפתחות של כביש חוצה ישראל: ניתן לזהות קשר כרונולוגי בין התוכניות לבין ההתפתחות של כביש חוצה ישראל בעיקר בתקופת התכנון של הכביש. תקופה זו מאופיינת בתנופת פיתוח שבאה לידי ביטוי במספר הרב ביותר של תוכניות (במושגים של ממוצע תוכניות לשנה), וביוזמות תכנון לשינוי יעוד של שטחים חקלאיים נרחבים בסמיכות למחלף לפרויקטים של מגורים ותעסוקה.
יובהר כי, פעילות זו חלה במקביל לאקלים של צמיחה כלכלית, שנבעה בין השאר מגל העלייה בשנים אלה, ומהאפשרות החדשה שנוצרה (בין השאר ע״י החלטה 611 של מועצת מקרקעי ישראל) להסב קרקעות חקלאיות נרחבות לבניה. יש להניח כי השגשוג הכלכלי באותה תקופה תמך בתנופת הפיתוח במרחב ההשפעה של המחלף.
גם בתקופת הבניה של הקטע המרכזי של כביש חוצה ישראל והפתיחה של מחלף קסם לתנועה, ניתן לזהות זיקה בין רוב התוכניות לבין ההקמה של כביש חוצה ישראל ומחלף קסם. תקופה זו מאופיינת בתוכניות שמתייחסות לפוטנציאל הפיתוח סביב מחלף קסם, ולמציאות התחבורתית החדשה באזור.
בפרק 6 נציג ניתוח מרחבי של השינויים במערך שימושי ויעודי הקרקע במרחב ההשפעה של מחלף קסם. ניתוח זה, מספק תמונה בהירה של הגורמים השונים המשפיעים על יוזמות התכנון במרחב ההשפעה של המחלף, לרבות הבחנה בין התהליכים השונים באזור הפרברי כפרי ובאזור הפרברי עירוני.
תוצאות המחקר: שינויים בשימושים ויעודי קרקע במרחב ההשפעה של מחלף קסם - מיפוי מרחבי
בפרק זה נציג ניתוח ומיפוי מרחבי של השינויים במערך שימושי ויעודי הקרקע במרחב ההשפעה של מחלף קסם, בהתייחס לארבע תקופות זמן עיקריות בהתפתחות של כביש חוצה ישראל והמחלף (לפירוט של תקופות הזמן ראו סעיף 4.3.1). כפי שפורט בפרקים 4 ו 5 השינויים מתבססים על תוכניות סטטוטוריות בשלבים שונים של תכנון, מתקופת הייזום של התוכנית ועד לאישור בוועדות התכנון (ראו פירוט של שיטת איסוף הנתונים בסעיף 4.3.2 ופירוט של התוכניות בנספח 4.1).
לצורך הניתוח חולק מרחב ההשפעה של מחלף קסם לארבעה רביעים, המתחלקים לשני אזורים עיקריים: אזור פרברי,עירוני ואזור פרברי כפרי. בתוך כל אזור ניבחנה הדינמיקה של השינויים בשימושים ויעודי הקרקע לאורך זמן, תוך הבחנה בין התהליכים השונים שמתרחשים בכל רביע. האזור הפרברי עירוני כולל את רביע א׳ - כפר קאסם, ורביע ב׳ ראש העין. האזור הפרברי כפרי כולל את רביע ג׳ - פארק אפק וגבעת השלושה, ורביע ד׳ - נווה ירק וחגור. למיקום הרביעים ראו מפה 3.1 (בפרק 3).
מפות 6.4,6.3,6.2,6.1 להלן מציגות את השינויים העיקריים בשימושים ויעודי הקרקע באזור הפרברי עירוני שהתרחשו במקביל לתקופות זמן עיקריות בהתפתחות של כביש חוצה ישראל ומחלף קסם. מפות 6.8,6.7,6.6,6.5 מציגות את השינויים שחלו לאורך זמן באזור הפרברי כפרי.
יובהר כי יעודי הקרקע במפות לעיל מתבססים על היעודים העיקריים בתוכניות הסטטוטוריות. במקרים מסוימים ליעוד הקרקע מתווסף שימוש קרקע עיקרי בהתאם לשימושים,התכליות וזכויות הבנייה שהוגדרו בהוראות התוכנית, ליעוד זה. כך לדוגמא, אזור תעסוקה בו עיקר זכויות הבנייה מוקצים למשרדים הוגדר בשימוש עיקרי של משרדים, ואותו ייעוד בו עיקר זכויות הבניה הם לתעשייה הוגדר בשימוש עיקרי של תעשייה (ראו לדוגמא את השינויים בשימושי הקרקע העיקריים באזור תעסוקה קסם ברביע ב׳ - ראש העין, מפות 6.3 ו 6.4 ). בנוסף, המפות מתארות את יעודי הקרקע בהתבסס על גרסה של התוכנית באותה תקופת זמן. כך ניתן לזהות שינויים לאורך זמן בייעוד העיקרי של אותה תוכנית, עד לאישורה או ביטולה, או עד לגרסה הרלבנטית למועד איסוף הנתונים (סוף שנת 2003).
להלן ניתוח של ההתרחשויות הסטטוטוריות במרחב ההשפעה של מחלף קסם באזור הפרברי עירוני ובאזור הפרברי כפרי.
ניתוח האזור הפרברי עירוני
כאמור, המפות מציגות את השינויים העיקריים בשימושים ויעודי הקרקע
באזור הפרברי עירוני, שהתרחשו במקביל לתקופות זמן עיקריות בהתפתחות של כביש חוצה ישראל ומחלף קסם.
בחינה ראשונית של תמונת השינויים במערך שימושי ויעודי הקרקע באזור הפרברי עירוני, מראה כי קיים הבדל משמעותי בין היקף, תכונות ועיתוי התוכניות ברביע של כפר קאסם (רביע א׳) לבין אלו ברביע של ראש העין (רביע ב׳). ברביע של כפר קאסם, לא חלים שינויים משמעותיים עד לתקופת הבנייה של כביש חוצה ישראל, והשטח ברביע זה נשאר רובו חקלאי (למעט תוכניות נקודתיות בהיקף של כ 45 דונם) . לעומת זאת, ברביע של ראש העין, קיימות יוזמות תכנון להקמה של אזורי תעסוקה ומגורים בצמוד למחלף קסם כבר בתקופת התכנון של כביש חוצה ישראל.
ברביע של כפר קאסם תמונת המצב הסטטוטורית משקפת את המצב בשטח באופן חלקי בלבד. בפועל מתקיימת פעילות של שימושי מסחר ותעשיה, רובה ללא היתר בניה, בשטחים החקלאיים שבתחום ההשפעה של מחלף קסם. ברוב המקרים מדובר במבנים חקלאיים שהוקמו עפ״י תוכנית מס׳ אפ/100 שהוסבו, שלא עפ״י חוק, לפעילויות שאינן חקלאיות.
להלן ניתוח של השינויים העיקריים במערך שימושי ויעודי הקרקע עפ״י תקופות זמן עיקריות ברביע של כפר קאסם - רביע א׳ (הכולל ברובו את תחום השיפוט של כפר קאסם ואת אזור התעשייה החדש של ראש העין) וברביע של ראש העין - רביע ב׳ (הכולל ברובו את תחום השיפוט של ראש העין ומובלעת השייכת לתחום השיפוט של כפר קאסם).
תחום השיפוט של כפר קאסם
בתקופה שלפני התכנון של כביש חוצה ישראל - לפני 1990, ניתן לאפיין את הרביע של כפר קאסם (רביע א׳) כאזור כפרי. כפר קאסם מוגדר בתמ״מ 3 (תוכנית המתאר המחוזית למחוז מרכז שחלה באותה תקופה) ביעוד של מרכז כפרי בנוי - יחד עם חגור, נווה ירק וגבעת השלושה, הנמצאים באזור הפרברי כפרי של מרחב ההשפעה של מחלף קסם. כל השטחים ברביע זה הם שטחים המיועדים לחקלאות עפ״י התמ״מ. יוצא דופן הוא אזור התעשייה החדש של ראש העין, הנמצא בתחום השיפוט של ראש העין - עליו יפורט בסעיף 6.1.2. עם זאת, כבר בתקופה זו המועצה המקומית של כפר קאסם מובילה מהלכים לפיתוח הישוב, ומתמקדת באזורי המגורים מחוץ לתחום ההשפעה של המחלף.
ב1989 נוספו לגבולה הדרומי של המועצה המקומית כפר קאסם כ200 דונם על חשבון שטח השיפוט של ראש העין (ראו תרשים 6.1, למיקום השטחים שנוספו). בנוסף, כבר באמצע שנות ה 80 יזמה הועדה המקומית תוכנית מתאר מקומית, מס׳ ק/3000, לאזור סביב השטח הבנוי של הישוב (ליעודי קרקע עיקריים של התוכנית ראו תרשים 6.1). תוכנית המתאר המקומית כללה תוספת של כ 12,000 דונם לשטחים המיועדים למגורים בכפר (תוספת של 40% לשטחי המגורים הקיימים), כולל תכנון שכונת מגורים חדשה בשטח שהתווסף לתחום השיפוט של כפר קאסם. בנוסף, התוכנית מייעדת שני אזורי תעשייה חדשים על שטח של כ 170 דונם. אזור תעשייה בקצה המזרחי של הישוב, ומתחם נוסף מצפון לכביש הכניסה לכפר קאסם, בצמוד לתחום ההשפעה של מחלף קסם (ראו תרשים 6.1). התוכנית הופקדה ב 1992 אך מעולם לא קיבלה תוקף. עם זאת, היא מעידה על כוונות ההתרחבות של כפר קאסם, כבר בתקופת התכנון של כביש חוצה ישראל.
בתקופת התכנון של כביש חוצה ישראל, בין השנים 1990-1995 אין שינויים משמעותיים ביעודי הקרקע. השטח נותר ברובו חקלאי למעט תוכניות נקודתיות לשימושים מקומיים בהיקף של כ 45 דונם. בתקופה זו מובילה המועצה המקומית מהלך להרחבה נוספת של גבולות השיפוט של כפר קאסם, כולל יוזמה להקים שותפות באזור התעשייה החדש של ראש העין:
שממיס בגבולות השיפוט של כפר קאסם
בשנת 1995 פנתה המועצה המקומית כפר קאסם לשר הפנים דאז (השר עוזי ברעם) להקים שותפות בין הכפר לראש העין בתחום אזור התעשייה החדש. לטענת המועצה המקומית, אזור התעשייה נבנה על שטח שהופקע מתושבי כפר קאסם עם קום המדינה, אך מקנה יתרונות כלכליים לראש העין בלבד. כפר קאסם ביקשה להוביל מהלך שיבטיח חלוקת שטח או הכנסות, בין שתי הרשויות. בנוסף, ביקשה המועצה המקומית להוסיף לגבול השיפוט שלה את כל השטחים בבעלות פרטית של תושבי כפר קאסם, הנמצאים בתחום השיפוט של ראש העין. מדובר בתוספת של כ 1,000 דונם הנמצאים מחוץ למרחב ההשפעה של מחלף קסם ( ראו תרשים 6.1 למיקום של תוספת השטחים במסגרת בקשה זו).
לאור הטיעונים הנ״ל הקים שר הפנים ועדת חקירה בראשות פרופ׳ יוסף גינת (אשר כונתה ועדת גינת). ועדת הגבולות המליצה (במרץ 1997) להוסיף לגבולות השיפוט של המועצה המקומית כפר קאסם את כל השטחים שמצפון לכביש מס׳ 5, למעט השטח הבנוי של אזור התעשייה החדש של ראש העין. בנוסף, הוחלט לאפשר לכפר קאסם לפעול לשינוי יעוד השטחים הנ״ל לצורכי מגורים ופיתוח תעשייתי בצמוד לאזור התעשייה הקיים. המלצות הועדה אומצו ע״י השר נתן שרנסקי שנתמנה לתפקיד שר הפנים ב1999, אך הוא לא חתם על צווים ומפות שיתנו תוקף סטטוטורי להצהרתו. ייתכן שהשר התמהמה בעקבות מאבק ציבורי שהובילו תושבי ראש העין לביטול ההחלטה. כעבור ארבע שנים, ביולי 2003, החליט שר הפנים אברהם פורז לאמץ את החלטות ועדת גינת . עיריית ראש העין הגישה בתגובה עתירה לבג״ץ לביטול ההחלטה, ובשלב זה שתי הרשויות ממתינות להחלטת בית הדין הגבוה לצדק.
המהלך שהובילה המועצה המקומית כפר קאסם מעיד על מדיניות תכנון להרחבת אזור המגורים של הישוב ולהוסיף לו שטחי תעשייה. זאת, בשילוב עם מהלך אסטרטגי להוסיף לתחום השיפוט של הכפר קרקעות פרטיות וקרקעות שלטענת המועצה הופקעו ממנה, עם קום המדינה. בשלב זה מדובר בתהליכים שלא קיבלו ביטוי בתוכניות סטטוטוריות לשינוי מערך יעודי הקרקע בתחום ההשפעה של מחלף קסם.
בתקופת הבנייה של מחלף קסם, בין השנים 1999-1996 אין יוזמות תכנון חדשות בתחום ההשפעה של מחלף קסם ברביע א׳, אך בתקופת הבנייה של כביש חוצה ישראל, בין השנים 2000-2003 ניתן לזהות ׳התעוררות׳ של רשויות התכנון המקומיות בכפר קאסם, לפוטנציאל הפיתוח בתחום ההשפעה של מחלף קסם.
בתקופה זו רוב כוונות ההתרחבות של הישוב, מתקופת התכנון של כביש חוצה ישראל (כפי שבאו לידי ביטוי בתוכנית מתאר מקומית מסי ק/3000 שלא אושרה) קיבלו ביטוי סטטוטורי. טבלה 6.1 להלן מתארת את עיקר התוכניות, מחוץ לתחום ההשפעה של מחלף קסם, אשר מסדירות את התוספות לאזורי המגורים בישוב.
נראה כי לאחר שרוב ההרחבות המתוכננות לאזורי המגורים של כפר קאסם (עפ״י תמ״מ ק/3000) עוגנו בתוכניות סטטוטוריות, התפנתה המועצה המקומית ליזום תוכניות לניצול פוטנציאל הפיתוח במרחב ההשפעה של מחלף קסם. לצורך כך היא פעלה בשני מסלולים סטטוטורים: (1) הגשת התנגדות לתמ״מ 21/3 (תוכנית מתאר מחוזית למחוז מרכז) להוספת שטחים המיועדים לתעסוקה בתחום ההשפעה של המחלף ו(2) ייזום תוכנית מתאר ותוכניות מפורטות להקמה של שני אזורי תעסוקה: ממערב לכפרומדרום לכביש מסי 5.
בנוסף, בתקופה זו קיימת יוזמה של בעל קרקע פרטית להקים תחנת דלק (תוכנית מסי ק/3266/אי) על כביש הכניסה לכפר קאסם וממערב לאזור התעשייה החדש של ראש העין. זוהי עדות ליוזמה להקים פעילות הקשורה באופן ישיר למחלף עצמו. תוכנית זו תואמת את הממצאים של (1973) Mason ו (1980) Twark et al, שהראו כי פעילויות מוטות תחבורה, כדוגמת תחנות דלק, יתמקמו בסביבת מחלף חדש מייד לאחר תקופת הבנייה.
שממיס בתמ״מ 21/3 בעקבות התנגדות של המועצה המקומית כפר קאסס
המועצה המקומית כפר קאסם בקשה להוסיף אזורי תעסוקה ממערב לכפר ומדרום לכביש מסי 5, במסגרת הדיון בהתנגדויות לתוכנית המתאר המחוזית (שנערך במאי 2000). המועצה המקומית טענה, בין השאר, שיש ליצור הזדמנות שווה לתושבים הערביים ע״י ניצול המשיכה לעסקים שיש לצומת קסם. לבסוף הוחלט להשאיר את השטחים ממערב לכפר ביעוד ששומר על האופי הכפרי של האזור (חקלאי/נוף כפרי פתוח). עם זאת, הוחלט לאפשר תוספת של מובלעת קטנה, ביעוד של אזור תעשיה מלאכה ותעסוקה שתהווה המשך לאזור התעשייה החדש של ראש העין. בנוסף, הוחלט להרחיב את השטח המיועד לאזור תעסוקה מטרופוליני משני (מדרום לכביש 5 ) מזרחה כך שיכלול גם את תחום השיפוט של כפר קאסם (ראו מפה 6.4). לפני הגשת ההתנגדות אזורים אלו הוגדרו בתוכנית המתאר המחוזית כחקלאי /נוף כפרי פתוח.
אזורי התעסוקה המוצעים של כפר קאסם
אזור התעשייה המשרת את כפר קאסם פועל בשוליים המזרחיים של הכפר (אזור התעשייה מעוגן בתוכנית סטטוטורית ומופיע כאזור תעשיה מלאכה ותעסוקה בתמ״מ 21/3). הפעילות באזור זה מאוד מצומצמת, בעיקר כיוון שאין גישה ישירה אל האתר ויש לעבור בכל הכפר כדי להגיע אליו. במקביל קיימת בכפר מצוקה גדולה של שטחים לפעילות כלכלית ורוב בתי העסק שמשרתים את הכפר (בתי מלאכה, מפעלים,מוסכים וכוי) פועלים, ללא היתר בניה, באזורי המגורים של כפר קאסם ובשטח החקלאי ממערב לו (בתחום ההשפעה של מחלף קסם).
בשנת 2001 יזמה המועצה המקומית כפר קאסם יחד עם הועדה המקומית "קסם" תוכנית מתאר חדשה (מסי ק/2/3000), שמתייחסת, בין השאר, לפוטנציאל הפיתוח בתחום ההשפעה של מחלף קסם. תוכנית זו מייעדת שטחים נרחבים בתחום ההשפעה של המחלף לשני אזורי תעשיה. אחד
ממערב לישוב, שנועד בעיקר לקלוט שימושים של תעשייה, מסחר, אחסנה ומלאכה שמשרתים את הכפר ופועלים כיום באזור ללא היתר בניה. אזור תעשייה שני ממוקם מדרום לכביש מס׳ 5 ומיועד לשמש כמרכז לוגיסטי שיתמוך באזור תעסוקה קסם (עליו יפורט בהמשך). במקביל לתוכנית המתאר, יזמה המועצה המקומית תוכניות מפורטות לשטחי התעשייה הנ״ל . תוכניות אלו מייעדות אזור תעסוקה עם זכויות בניה של כ 400,000 מ״ר על שטח של כ 790 דונם ממערב לכפר, ומרכז לוגיסטי על שטח של כ 600 דונם מדרום לכביש מס׳ 5.
גורלו של מתחם התעסוקה המוצע ממערב לכפר לוטה בערפל, בעיקר כיוון שתוכנית המתאר יחד עם התוכניות המפורטת מהוות שינוי משמעותי לתמ״מ 21/3. זאת, לאחר שההקמה של אזור תעסוקה ממערב לישוב כבר נדונה ונדחתה בדיונים להתנגדויות לתמ״מ 21/3. בדיון שנערך בועדה המחוזית ביוני 2003 בנושא קידום אזור התעשייה המוצע הוחלט להקים ועדת היגוי שתכלול נציגים של משרדי הממשלה הרלבנטיים ושל הרשות המקומית, שתבחן את התוכניות המוצעות. הועדה תתייחס, בין היתר, לבחינת האזורים המתאימים לפיתוח תעסוקה והיקפי הבניה המוצעים . יש להניח שהתוכנית תעבור עוד גרסאות רבות עד שתאושר (אם בכלל). לעומת זאת, המרכז הלוגיסטי המוצע מדרום לכביש מס׳ 5 חל באזור שמיועד לתעסוקה בתוכנית המתאר המחוזית למחוז מרכז, תמ״מ 21/3 (כפי שתואר לעיל, ייעוד התעסוקה התווסף לאחר ההתנגדות של המועצה המקומית כפר קאסם לתוכנית המתאר המחוזית). בנוסף התוכנית היא יוזמה של המועצה המקומית, יחד עם יזם פרטי שמקדם את התוכנית באמצעות הסכם שותפות עם בעלי הזכויות בקרקע. לתוכנית זו סיכויים טובים להתממש 6.
מלבד השטחים בתחום השיפוט של כפר קאסם, רביע א׳ כולל גם את אזור התעשייה החדש של ראש העין, הנמצא בתחום השיפוט של ראש העין. אזור התעשייה החדש של ראש העין נמצא מצפון לכביש מס׳ 5 (חוצה שומרון) ומדרום לכפר קאסם, בשולי תחום ההשפעה של מחלף קסם7. כיוון שמחלף קסם משמש מוקד נגישות עיקרי לכביש מס׳ 5 ומכאן לאזור התעשייה ראינו מקום לבחון את ההשפעה של מחלף קסם על אזור זה. כפי שתואר בפרק 4, אזור התעשייה החדש שימש מחקר מקרה (case study) בו ביצענו סקר חברות שבדק את שיקולי המיקום של החברות באזור התעשייה. פירוט של הסקר ותוצאותיו מוצגים בפרק 7. אזור התעשייה ממוקם בנפרד מהשטח הבנוי של ראש העין (מצפון לכביש מס׳ 5), על רשת הדרכים הארצית (כביש ראש 5 וכביש 6) והאזורית (כביש 444). עפ״י ממצאי הסקר (ראו פירוט בפרק 7) האתר מאוכלס ביותר מ 200 בתי עסק מענפים כלכליים שונים. רוב המועסקים מגיעים לאזור התעשייה מיישובי הסביבה הקרובה (ראש העין, פתח תקוה, כפר סבא ורעננה), וחלק גדול מגיעים מתל אביב והסביבה: רמת השרון, רמת גן, גבעתיים, חולון וראשון לציון. עפ״י מיקומו של אזור התעשייה על רשת הדרכים והרכב העסקים והמועסקים הפועלים בו, ניתן להגדירו כאזור תעשייה אזורי.
להלן ניתוח של השינויים העיקריים במערך שימושי ויעודי הקרקע עפ״י תקופות זמן באזור התעשייה החדש של ראש העין.
אזור התעשייה החדש של ראש העין
טבלה 6.2 מתארת את התוכניות הסטטוטוריות באזור התעשייה החדש של ראש העין עפ״י תקופות זמן עיקריות בהתפתחות של כביש חוצה ישראל ומחלף קסם.
עפ״י טבלה 6.2 היוזמה להקים אזור תעשייה חדש בראש העין (בנוסף לאזור התעשייה הישן שפועל בעיר, עליו יפורט בסעיף 6.1.4) החלה כבר באמצע שנות ה80, בתקופה שלפני התכנון של כביש חוצה ישראל. את התוכנית יזמו, תחילה, המועצה המקומית ראש העין והועדה המקומית אפיקי ירקון 8. תשריטי התוכנית, כולל תרשימי הסביבה, מתייחסים למיקום של אזור התעשייה יחסית לכביש מס׳ 5 בלבד, ולא ניתן לזהות בתוכנית קשר בין היוזמה להקים את אזור התעשייה, לבין כביש חוצה ישראל ומחלף קסם.
התוכנית לאזור התעשייה החדש של ראש העין עברה מספר גלגולים עד לאישורה במרץ 1990. בתחילת דרכה כללה התוכנית (מס׳ אפ 2002) שטח של כ 560 דונם, מתוכם כ 200 דונם (35% משטח התוכנית) יועדו לשטח ציבורי פתוח (שצ״פ). בעל הקרקע, מינהל מקרקעי ישראל (ממ״י), התנגד להיקף השטחים הציבוריים ופעל לצמצומן. ממ״י טען כי צמצום השצ״פ יוזיל את עלויות הקרקע ועלויות הפיתוח ויאפשר שיווק ובינוי בטווח זמן קצר. בעקבות ההתנגדות נכנס יזם פרטי (חברת מבני תעשיה) לתמונה, כנציג של מנהל מקרקעי ישראל, והציג תוכנית חדשה (מס׳ אפ/2002/א׳) לאזור התעשייה החדש של ראש העין. בתוכנית זו היקף השטחים הציבוריים (מבנים ציבורים ושטחים פתוחים) צומצם לכ- 20% משטח התוכנית. השימושים והתכליות המותרים באזור שמיועד לתעשייה כוללים מגוון של פעילויות ביניהן בתי מלאכה ומפעלי תעשיה, בנינים ושטחי אחסנה וקירור, משרדים ותעשיה עתירת ידע. מגוון זה מעיד על כוונת יוזמי ועורכי התוכנית לאפשר לכוחות השוק לקבוע את אופי האזור.
התוכנית אושרה במרץ 1990, כ 5 שנים בלבד לאחר שרשויות התכנון המקומיות יזמו את ההקמה של אזור התעשייה. ייתכן שתקופת הזמן הקצרה יחסית שנדרשה לאישור התוכנית, היא בעקבות המעורבות של יזם פרטי בתוכנית. חברת מבני תעשייה היא חברת נדל״ן, אשר לאחר אישור התוכנית הייתה שותפה להקמה והשכרה של חלק ממבני המשרדים באזור התעשייה החדש של ראש העין.
ב1994, בתקופת התכנון של כביש חוצה ישראל, מתחיל האכלוס של אזור התעשייה החדש של ראש העין (לפרטים לגבי שלבי האכלוס של אזור התעשייה ראו פרק 7). תקופה זו מאופיינת בשני אירועים עיקריים, הנובעים כנראה מהעובדה שהתוכנית החלה לקרום עור וגידים בשטח:
(1)מרכיב המסחר באזור התעשייה מצטמצם באופן משמעותי, לטובת הוספת זכויות בניה לשטחי תעשייה (ראו טבלה 6.2).
(2)אזור התעשייה הופך למוקד סכסוך בין כפר קאסם לראש העין. כפי שצוין בסעיף 6.1.1 לעיל המועצה המקומית כפר קאסם, ביקשה שותפות בהכנסות או בשטחים של אזור התעשייה (בנוסף להרחבת גבולות השיפוט של הישוב). ראש העין התנגדה לשותפות באזור התעשייה, והבקשה נדחתה לבסוף ע״י ועדת הגבולות (ועדת גינת).
בתקופת הבניה של מחלף קסם- בין השנים 1999-1996 נמשכים לחצי הפיתוח באזור התעשייה. ב 1997 יזמה הועדה המקומית לתכנון ובניה ראש העין תוכנית נוספת (מס׳ רנ/155) לאפשר תוספת של כ 20,000 מ״ר לאזור התעסוקה (ראו טבלה 6.2). עם זאת, הועדה המחוזית החליטה להקפיא את התוכנית עד שיימצא פתרון לבעיות התחבורה שנוצרו במתחם. בעיות אלה נובעות מכך שתשתית הדרכים הפנימית אינה מסוגלת לתמוך בגידול הצפוי במספר המשתמשים (ראו פירוט בפרק 7). נכון לתקופת איסוף הנתונים (סוף שנת 2003), התוכנית עדיין לא הופקדה ונמשך הטיפול בבעיות התחבורתיות במתחם.
למרות הבעיות התחבורתיות ברמת המיקרו - בתוך אזור התעשייה, תקופת הבניה של מחלף קסם מאופיינת בשדרוג הנגישות ברמת המקרו - בין אזור התעשייה ומחלף קסם. בתקופה זו מוקם מחלף אבן העזר (מתוקף תוכנית מס׳ מח/72). מחלף זה מאפשר גישה לאזור התעשייה החדש מכביש מס׳ 5 וישירות מהשכונות המזרחיות של ראש העין, מווסת את התנועה עפ״י יעד הנסיעה (כפר קאסם, מזרח ראש העין, כביש מס׳ 5 או אזור התעשייה החדש) וכך מונע את צוואר הבקבוק שנוצר עד להקמת המחלף, במפגש שבין כביש 5 לכביש הכניסה לאזור התעשייה החדש. בנוסף, מתבצעת הרחבה של כביש מס׳ 5 בקטע המחבר בין מחלף אבן העזר למחלף קסם ( מתוקף תוכנית מס׳ מח/12114). יובהר כי היוזמה לתוכניות אלו החלה כבר בתקופת התכנון של כביש חוצה ישראל. התוכניות הסטטוטריות באזור התעשייה והתוכניות לשדרוג מערך הדרכים בינו למחלף קסם, מעידות על מתחם תעסוקה אזורי, במגמת התרחבות מתמדת, שהחל מתקופת הבנייה של מחלף קסם נשען על הנגישות מכביש 6 ומחלף קסם. ההשפעה של כביש חוצה ישראל ומחלף קסם על מגמה זו נבחנת באופן פרטני בפרק 7.
אזור התעשייה החדש של ראש העין, מהווה מעין מובלעת בתוך הרביע של כפר קאסם (רביע א׳), השייך לתחום השיפוט של ראש העין. יתרת השטחים השייכים לתחום השיפוט של העיר, נמצאים מדרום לכביש מס׳ 5 - ברביע של ראש העין (רביע ב׳). כפי שניתן לראות במפות 6.1, 6.2, 6.3 ו 6.4, שימושי ויעודי הקרקע ברביע זה מגוונים יותר בהשוואה לרביע של כפר קאסם. בנוסף, כבר בתקופת התכנון של כביש 6 קיימים שינויים במערך יעודי הקרקע בתחום ההשפעה של מחלף קסם.
התקופה שלפני התכנון של כביש חוצה ישראל - לפני 1990, מאופיינת בתוכניות המתמקדות בפיתוח אזור התעשייה הישן של ראש העין ובשדרוג זכויות הבניה בתוך שכונות המגורים בישוב (ראו פירוט של התוכניות בטבלאות 6.3 ו 6.4 ). השטחים החקלאיים בצמוד למחלף קסם נמצאים, בתקופה זו, בתחום השיפוט של המועצה האזורית דרום השרון (ראו מפה 6.1). לא ניתן לזהות קשר בין התוכניות לבין ההקמה הצפויה של כביש חוצה ישראל ומחלף קסם.
תקופת התכנון של כביש חוצה ישראל - בין 1990-1995, מאופיינת בשינויים משמעותיים ביעודי הקרקע באזור החקלאי, בתחום ההשפעה של מחלף קסם. עפ״י מפה 6.2 ניתן לראות כי קיימות יוזמות תכנון להקמה של אזור תעסוקה ושתי שכונות מגורים חדשות בצמוד למחלף קסם, ע״י
שינוי יעוד של השטחים החקלאיים באזור. בנוסף, בתקופה זו חל שינוי בתחום השיפוט של ראש העין, והשטחים בהם קיימות יוזמות התכנון החדשות עוברים מתחום השיפוט של דרום השרון לתחום השיפוט של ראש העין.
השינויים בשימושים ויעודי הקרקע ברביע של ראש העין (רביע ב׳) חלים, אם כן, בשני מישורים: (1) שדרוג המצב הקיים - שינויים אלו מתמקדים באזור התעשייה הישן של ראש העין ובשכונות המגורים הקיימות בעיר ו (2) תוכניות חדשות לשינוי יעוד של השטחים החקלאיים בתחום ההשפעה של המחלף. להלן סקירה של השינויים העיקריים, לאורך זמן, בכל מישור.
ראש העין (רביע בי): תוכניות לשדרוג המצב הקיים
להלן פירוט של התוכניות לשדרוג המצב הקיים המתייחסות, כאמור, לשני אזורים עיקריים: אזור התעשייה הישן של ראש העין ושכונות המגורים הקיימות בעיר.
אזור התעשייה הישן של ראש העין
אזור התעשייה הישן של ראש העין נמצא בקצה הצפון מערבי של העיר, בצמוד לכביש אזורי מס׳ 444 ומצפון לרח׳ יהושוע בן נון (ראו מפה 6.1). הגישה אליו היא מכביש מס׳ 444. כשמו של אזור התעשייה - מדובר במתחם שמשרת את העיר כבר מתחילת שנות ה -70. להבדיל מאזור התעשייה החדש שמאכלס מגוון של בתי עסק, באזור תעשייה זה פועלים בעיקר עסקים מענף הייצור.
טבלה 6.3 מתארת את התוכניות הסטטוטוריות באזור התעשייה הישן של ראש העין עפ״י תקופות זמן עיקריות בהתפתחות של כביש חוצה ישראל ומחלף קסם. עפ״י טבלה 6.3 ניתן לראות כי עד לתקופת הבנייה של כביש חוצה ישראל, לא חלו שינויים משמעותיים בתוכניות החלות על אזור התעשייה הישן של ראש העין. זאת בניגוד לאזור התעשייה החדש, שנמצא במגמת התרחבות מתמדת מאז איכלוסו ב1994 (ראו סעיף 6.1.2 לעיל). בתקופת הבניה של כביש חוצה ישראל, אזור התעשייה הישן נהנה מתשומת לב חדשה של הועדה המקומית שיוזמת תוכנית לשדרוג המתחם. תוכנית זו נמצאת בשלבים ראשוניים מאוד. בנוסף, אזור התעשייה הישן נהנה באופן עקיף מהפרויקט להקים אזור תעסוקה חדש בצומת קסם, ותנאי לביצוע אזור התעסוקה החדש הוא הסדרת דרכי הגישה לאזור התעשייה הישן.
נראה כי, מיקומו של אזור התעשייה הישן על רשת הדרכים המקומית והאזורית (ללא קשר ישיר לכביש חוצה ישראל ומחלף קסם), סוג העסקים הפועלים בו והתחרות עם אזור התעשייה החדש של העיר מהווים גורמים המגבילים את ההתפתחות של האזור. עם זאת, ניתן לזהות קשר כרונולוגי בין תחילתו של שינוי במגמת ההתפתחות של אזור התעשייה לבין תקופת הבנייה של כביש חוצה ישראל. יש להניח שאזור התעשייה ייהנה בדיעבד מההתפתחות של כביש חוצה ישראל ומחלף קסם, כיוון שהוא נושק לפרויקטים החדשים שמתוכננים סביב הכביש והמחלף.
שכונות המגורים הקיימות בראש העין
טבלה 6.4 מתארת את התוכניות הסטטוטוריות בשכונות המגורים הקיימות בראש העין עפ״י תקופות זמן עיקריות בהתפתחות של כביש חוצה ישראל ומחלף קסם. ככלל, מס׳ התוכניות העוסקות בשדרוג שכונות המגורים הקיימות בעיר הולך ומצטמצם ככל שמתקרבים לתקופת ההקמה של כביש חוצה ישראל ומחלף קסם. בתקופת התכנון של כביש חוצה ישראל, ובתקופת הבניה של מחלף קסם, המרכז הפרברי עירוני זוכה לשדרוג ע״י הגדלת זכויות הבניה באזור ופיתוח מרכז אזרחי. לא ניתן למצוא קשר בין מטרת התוכניות לבין התכנון וההקמה של כביש חוצה ישראל ומחלף קסם.
ככלל, קשה לזהות קשר בין התוכניות הסטטוטוריות לשדרוג אזורי המגורים בתחום ההשפעה של מחלף קסם, לבין ההתפתחות של כביש חוצה ישראל והמחלף. ייתכן שבבחינת ההשפעה של כביש חוצה ישראל על אזורי מגורים קיימים, עדיף לנקוט בשיטה הבודקת שינויים בערך הקרקע.
שינויים בגבולות השיפוט של ראש העין ותוכניות לפרויקטים חדשים בקרבת מחלף קסם
תקופת התכנון של כביש חוצה ישראל - בין השנים 1990-1995 מאופיינת בתנופת פיתוח בתחום ההשפעה של מחלף קסם בתחום הרביע של ראש העין. בתקופה זו יזמו רשויות התכנון המקומיות בראש העין תוכניות להקמה של אזור תעסוקה חדש בצמוד למחלף קסם, ושתי שכונות מגורים חדשות (שכונת "חורשים" ושכונת "גבעת השלושה"). יוזמה זו נעשתה בשיתוף עם קיבוץ גבעת השלושה וקיבוץ חורשים, שכן הפרויקטים החדשים הנ״ל חלו על השטחים החקלאיים בתחום המשבצת של ישובים אלו. תקופת התכנון של כביש חוצה ישראל מאופיינת גם בחלון הזדמנויות לקידום פרויקטים נדלנ״יים בשטחים חקלאיים - באמצעות החלטה 611 של מועצת מינהל מקרקעי ישראל. החלטה אשר אפשרה לקיבוצים (גבעת השלושה וחורשים) ליזום פיתוח באדמות המוחכרות להם ע״י המינהל.
במקביל הובילה המועצה המקומית ראש העין, מהלך אסטרטגי להוסיף את אדמות הקיבוצים לתחום שיפוטה. מהלך זה אפשר לראש העין להיות שותפה לפיתוח באזורים אלה, והוליד הסכם לשיתוף פעולה בין הקיבוצים, המועצה המקומית ראש העין ומינהל מקרקעי ישראל 15 להקמה של הפרויקטים הנ״ל, על בסיס אינטרס משותף.
להלן סקירה קצרה של בקשת המועצה המקומית ראש העין להרחבת גבולות השיפוט של הישוב.
שינויים בגבולות השיפוט של ראש העין
כבר ביולי 1990 הגישה המועצה המקומית ראש העין בקשה להקים ועדת חקירה לשינוי גבולות הישוב ולהוסיף לתחום שיפוטה שלושה מתחמים, על חשבון גבולות השיפוט של המועצה האזורית דרום השרון וגבולות השיפוט של כפר קאסם. כל השטחים שביקשה המועצה להוסיף לתחום שיפוטה נמצאים בתחום ההשפעה של מחלף קסם, והנימוקים שהוצגו בבקשה מעידים כי כבר בתקופה זו הכירה המועצה המקומית בפוטנציאל הפיתוח סביב המחלף המתוכנן. להלן פירוט של שלושת המתחמים:
(1)	שטח של כ 250 דונם בצמוד לרביע הדרום מזרחי של מחלף קסם (מתחום השיפוט של המועצה האזורית דרום השרון). באזור זה יזמה רשות התכנון המקומית של ראש העין תוכנית לאזור תעסוקה אזורי. בצמוד לאזור התעסוקה, יזמה החברה הכלכלית של ראש העין תוכנית לשכונת מגורים חדשה- שכונת חורשים (ראו מפה 6.2). עפ״י בקשת המועצה המקומית, תוספת השטח הנ״ל תאפשר הרחבה של אזור התעשייה הישן של ראש העין ותספק בסיס כלכלי לישוב , שימנה עפ״י התחזית שהוצגה, 50 אלף תושבים לקראת סוף שנות ה 90. היקף השטח הנדרש מנומק באמצעות הקרבה של ראש העין למחלף קסם, וראש המועצה מדגיש כי ״מיקומו המרכזי של האזור, בסמוך לצומת קסם (כביש מס׳ 6 וחוצה שומרון) מאפשר ליצור מוקד תעסוקה של תעשיה ועסקים, שישרת את ראש העין ואת העורף הרחב שמסביבה".
(2)	שטח ממזרח לשטח שהוגדר בסעיף 1, השייך לתחום השיפוט של כפר קאסם. עפ״י בקשת המועצה המקומית שטח זה נדרש כדי לשמור על עתודות קרקע לפיתוח עתידי של ראש העין, וליצור רצף עם הגבעות המזרחיות, שם נמצאות שכונות מגורים בהליכי פיתוח מואצים. הבקשה לתוספת השטח הנ״ל מעידה על המחלוקות בין ראש העין לכפר קאסם לגבי השטחים השייכים לגבולות השיפוט של כל ישוב (ראו בקשה של המועצה המקומית כפר קאסם להוסיף לתחום שיפוטה שטחים מתחום גבולות השיפוט של ראש העין - בסעיף 6.1.1). הבקשה לתוספת שטח זו נדחתה ע״י ועדת הגבולות.
(3)	׳מובלעת׳ של אדמות קיבוץ גבעת השלושה מזרח לכביש 444 (מתחום השיפוט של המועצה האזורית דרום השרון). על שטח זה יזם קיבוץ גבעת השלושה תוכנית לשכונת מגורים חדשה (שכונת גבעת השלושה). בבקשתה, פירטה המועצה המקומית כי בכוונתה להקים באזור שכונת מגורים בהיקף של כ 700 יחידות דיור. הקמת השכונה החדשה מהווה חלק מהתוכנית לעיבוי ראש העין הותיקה, ולהקטנת הפער בין השכונות החדשות בגבעות המזרחיות והשכונות הותיקות.
לצורך בחינה של בקשת המועצה, מינה מנכ״ל משרד הפנים דאז את מר מרדכי כהנא כבודק יחיד וזה המליץ לצרף למועצה המקומית את השטחים המצוינים בסעיפים הקודמים (המובלעת מדרום לכביש מס׳ 5 נותרה, כאמור בתחום השיפוט של כפר קאסם). עפ״י הנימוקים בדו״ח של הבודק, הקרבה של ראש העין לכביש מס׳ 5 (חוצה שומרון) ולכביש מס׳ 6 מהווה שיקול מרכזי בקבלת ההחלטות שלו. כבר בתחילת הדו״ח מצוין כי ״עם סלילתו של כביש מס׳ 5 ... יושבת ראש העין ...על המוביל הראשי ממזרח-למערב; ועם הרחבות של כביש מס׳ 444 הנוכחי לכביש ארצי דרום צפון (מס׳ 6) תשב ראש העין על אם דרכים חשובה ביותר, נוסף על היותה למעשה העורף הקרוב ביותר לא רק לפ״ת, אלא למחוז תל אביב; ואילו העורף של ראש העין הם יישובי השומרון שלאורך כביש מס׳ 5 ויישובי השומרון שמדרום לכביש זה". המלצות הבודק אושרו ע״י שר הפנים דאז (הרב אריה דרעי) אשר חתם ב1993 על מפה לשינוי גבולות השיפוט בהתאם.
השינויים בגבולות השיפוט של הישוב לוו, כאמור, בייזום של שלוש תוכניות שקודמו במקביל: אזור תעסוקה ברביע הדרום מזרחי של מחלף קסם ,שכונת חורשים - אזור מגורים מדרום לאזור התעסוקה המתוכנן, ושכונת גבעת השלושה. מדובר בתוכניות גדולות (בהיקף של כ 200-600 דונם) שעברו שינויים רבים מתקופת הייזום- בתקופת התכנון של כביש חוצה ישראל ,ועד לאישורן בתקופת הבנייה של כביש חוצה ישראל (למעט התוכנית לשכונת גבעת השלושה שבוטלה). שינויים אלה מעידים,בין השאר, על שינויים בתפיסת התכנון סביב מחלף קסם וכן על מידע חדש לגבי מגבלות התכנון סביב המחלף אשר נחשף במהלך הכנת התוכניות. למיקום של התוכניות ודרכי הגישה אליהן ראו תרשים 6.2. להלן ניתוח של התוכניות והשינויים שחלו בהן
אזור תעסוקה צומת קסס, שכונת מורשים ושכונת גבעת השלושה
אזור תעסוקה צומת קסם
התוכנית לאזור תעסוקה צומת קסם (מסי רנ 150) שאושרה ב 2002, מייעדת שטח של כ 640 דונם בצמוד לרביע הדרו□ מזרחי של מחלף קסם, לפארק תעסוקה אזורי של משרדים מסחר ובילוי בהיקף של כ 220,000 מ״ר (שטח עיקרי). התוכנית מתירה בנייה בגובה של עד 10 קומות , ו 2 מגדלים בני 22 קומות במגרשים הצמודים למחלף קסם יודגש כי בשלב השיווק של הפרויקט למגרשים אלו ערך גבוה יותר, כיוון שמיקומם מאפשר חשיפה לנוסעים בכבישים המהירים.
הוראות התוכנית מכתיבות שני שלבי ביצוע, התלויים בפיתוח הנגישות למתחם. ביצוע השלב הראשון של הפרויקט, שכולל כ 40% מזכויות הבניה, מתבסס על שדרוג מערך הכבישים הקיים שמוביל למתחם התעסוקה. אלו כוללים את הסדרת הגישה דרך אזור התעשייה הישן של ראש העין: מצומת כביש מסי 444 רח׳ יהושוע בן נון (כולל הרחבה של רח׳ יהושע בן נון לכביש דו מסלולי), וסלילת זרוע הכניסה לפרויקט מרחוב זה (ראו תרשים 6.2). שלב זה מחבר את אזור התעסוקה המתוכנן עם אזור התעשייה הישן של העיר, ובדיעבד תורם לשדרוג אזור התעשייה הישן. הקמה של יתרת ה60% מזכויות הבניה, תלויה בביצוע גישה ישירה למתחם באמצעות צומת עם כביש מסי 444 (ראו תרשים 6.2).
למרות שהתוכנית לפיתוח אזור תעסוקה צומת קסם "נולדה" כבר בתחילת שנות ה90, היא קיבלה תוקף רק כעבור 12 שנה. במהלך הזמן זה התוכנית עברה מספר שינויים משמעותיים שיפורטו להלן:
שינויים עיקריים בתוכנית לאזור תעסוקה צומת קסם (מס' רנ/150) עד לאישורה
ניתוח של השינויים העיקריים בתוכנית לאזור תעסוקה בצומת קסם מתבסס על שלוש גרסאות של התוכנית, מתקופות זמן שונות בהתפתחות של כביש חוצה ישראל ומחלף קסם. לפירוט של התוכניות הנ״ל ראו טבלה 6.5. עפ״י טבלה 6.5, ניתן לראות כי חלו מספר שינויים עיקריים בתכונות של התוכנית לאורך זמן:
(1) שטח התוכנית הצטמצם מכ 800 דונם בגרסה הראשונה מתקופת התכנון של כביש חוצה ישראל, לכ- 600 דונם בגרסה המאושרת.
(2) תקופת הבניה של מחלף קסם מאופיינת בהיקף זכויות בניה גבוה מאוד, המגיע לכ-600,000 מ״ר. שטח זה צומצם באופן משמעותי (בכ40%) לכ- 220,000 מ״ר בתוכנית המאושרת.
(3) מרכיב שטחי הציבור בתוכנית גדל מ 14% בתקופת התכנון של כביש חוצה ישראל ל כ 30% בתוכנית המאושרת.
השינויים בתוכנית לאורך זמן נובעים משני גורמים עיקריים, שהשפעתם משתנה בהתאם לתקופות זמן בהתפתחות של הכביש: שינויים בתפיסת התכנון לגבי פוטנציאל הפיתוח סביב מחלף קסם, ומידע חדש לגבי מגבלות התכנון סביב המחלף אשר נחשף במהלך הכנת התוכנית.
תקופת התכנון של כביש חוצה ישראל ותקופת הבנייה של מחלף קסם מאופיינים בשינויים בתפיסת התכנון של היזמים לגבי פוטנציאל הפיתוח סביב מחלף קסם. מרכיב משמעותי בתוכנית ממאי 1993, הם שימושים מוטי תחבורה ושימושים לוגיסטיים. זאת, בנוסף לאזור תעסוקה שמתמחה בעיקר בתעשייה (כולל תעשייה עתירת ידע). כשליש משטח התוכנית, באזורים הסמוכים לכבישים המהירים (מחלף קסם, כביש 444 וכביש מס׳ 5) מיועדים לאזור חניה היקפי, מרכז תחבורה ומרכז לוגיסטי. מדובר בשימושים עתירי שטח עם אחוזי בניה נמוכים (ראו טבלה 6.5).
בתקופת הבניה של מחלף קסם, חל שינוי בתפיסת פוטנציאל הפיתוח סביב מחלף קסם ותמהיל שימושי הקרקע מעיד על ניסיון של יזמי התוכנית למקסם זכויות בניה. התוכנית מאוקטובר 1996 משלבת משרדים, תעשייה ומסחר. היקף זכויות הבניה בתוכנית זו הוא, כאמור, הגבוה ביותר (מבין התוכניות שנבחנו) ומגיע לב 600,000 מ״ר עיקרי, זאת למרות ששטח התוכנית צומצם. שימושי התחבורה והאחסנה עתירי השטח צומצמו במידה ניכרת ל 8% משטח התוכנית (בהשוואה ל 31% ב1993) והיקף המשרדים והמסחר עלה באופן משמעותי לכ- 220,000 מ״ר עיקרי (במקום 120,000 מ״ר ב1993) ו90,000 מ״ר (במקום 7,000 מ״ר ב 1993) , בהתאמה (ראו טבלה 6.5).
סוף תקופת הבניה של מחלף קסם ותקופת הבניה של כביש חוצה ישראל מאופיינים במגבלות סביבתיות חדשות שזוהו בסביבת המחלף, בעקבות הצורך להגדיר רדיוסי מגן סביב אזור מעיינות ראש העין. מגבלות אלו הובילו לצמצום זכויות הבניה בתוכנית לכ- 220,000 מ״ר בלבד. להלן תיאור של המגבלות הנ״ל והשפעתן על התוכנית להקמה של אזור תעסוקה צומת קסם.
מגבלות סביבתיות חדשות סביב מחלף קסם כגורם העיקרי לצמצום תוכנית מס' רנ 150
בסוף שנת 95, נכנסו לתוקף תקנות בריאות העם (תנאים תברואתיים לקידוח מי שתייה) המגדירות רדיוסי מגן סביב קידוחי מים, ואת מגבלות הבניה בכל רדיוס מגן - במטרה למנוע זיהום של מקורות המים. בעקבות תקנות אלו, יזם משרד הבריאות תוכנית (מס׳ מח/161) לשימור אסטרטגי של מי התהום באזור מעיינות ראש העין (ראו תרשים 6.3 לתחום התוכנית). עפ״י תוכנית זו מעיינות ראש העין מהוות 50% ממקור אספקת מי השתיה לתל אביב רבתי, והגנה על המעיינות הוגדרה כמשימה לאומית. כפי שניתן לראות בתרשים 6.3, תחום התוכנית כולל את: רוב רביע ג׳ (רביע מקורות הירקון וגבעת השלושה) במרחב ההשפעה של מחלף קסם, חלק מתוכנית מס׳ רנ/150 ואת כל תחום התוכנית להקמה של שכונת גבעת השלושה (עליה יפורט בהמשך).
כדי לעגן את מגבלות הבניה בתוכנית זו, החליטה הועדה המחוזית ב 1999 לפרסם הודעה על הכנת תוכנית לפי סעיף 77 לחוק, וקביעת תנאים לפי סעיף 78 לחוק. משמעות הפרסום היא, שלמרות שעדיין לא הוכנה תוכנית למטרה הנ״ל, לא יינתן היתר בניה לשימושי קרקע בתחום הקו הכחול שלה, אלה אם הוא תואם את תקנות בריאות העם בכל הנוגע למרחקים ואזורי מגן.
בעקבות התקנות ותוכנית מסי מח/161 משרד הבריאות והמשרד לאיכות הסביבה דרשו בחינה מחודשת של כל התוכניות בתחום רדיוסי המגן, כולל התוכנית לאזור תעסוקה קסם. יובהר כי החשש לזיהום מקורות המים לא נלקח בחשבון בתסקירי ההשפעה על הסביבה למחלף קסם. יתרה מכך, כפי שתואר בפרק 3, תסקירי ההשפעה על הסביבה לא זיהו השפעות סביבתיות משמעותיות סביב המחלף, מלבד הצורך לספק מיגון אקוסטי לשימושי הקרקע בסביבתו.
הבחינה המחודשת של התוכנית הובילה לגרסה מצומצמת שאושרה לבסוף. בגרסה זו בוטלו שימושי התעשייה, עפ״י הדרישה של משרד הבריאות והמשרד לאיכות הסביבה5 ואחוזי הבניה באזורי המשרדים והמסחר צומצמו ל 120%. באזורים מסוימים בתוכנית, רדיוסי המגן לא איפשרו בניה כלל והיקף השטחים הפתוחים גדל בצורה משמעותית לכשליש משטח התוכנית (ראו טבלה 6.4). כאמור, תחום הקו הכחול של תוכנית מח/161 חל כולו תחום התוכנית להקמת שכונת ״גבעת השלושה״ (למיקום התוכנית ראו מפה 6.2). במקרה של תוכנית זו המגבלות הסביבתיות החדשות הביאו לביטול התוכנית.
שכונת גבעת השלושה
התוכנית לשכונת גבעת השלושה (מסי רנ/2001 אי) ייעדה מגורים בהיקף של כ 1,000 יח״ד על שטח של 335 דונם בשטחי קבוץ גבעת השלושה (למיקום התוכנית ראו תרשים 6.2). גם במקרה זה, משרד הבריאות והמשרד לאיכות הסביבה יזמו בחינה מחודשת של התוכנית בעקבות תקנות בריאות העם ותוכנית מסי מח/161 . ישיבות רבות התקיימו עם כל הנוגעים בדבר, בניסיון למצוא פתרונות לקדם את מטרות התוכנית מבלי לפגוע במקורות המים. עם זאת, ועדת משנה ב׳ של הועדה המחוזית לתכנון ובניה מחוז המרכז החליטה לבסוף, בשנת 2001 , לסרב לתוכנית. אזור זה מיועד בתוכנית המתאר המחוזית למחוז מרכז מסי 21/3 לשטח חקלאי/נוף כפרי פתוח (ראו מפה 6.4) ומעיד על מדיניות תכנון מחוזית למנוע פיתוח באזור זה במטרה להגן על מקורות המים.
התוכנית להקמת שכונת חורשים היא היחידה מבין שלוש התוכניות הגדולות שלא הושפעה מהמגבלות הסביבתיות החדשות סביב מחלף קסם:
שכונת החורשים
התוכנית לשכונת מגורים החורשים (מסי רנ/9א׳) נמצאת על אדמות קיבוץ חורשים מדרום לאזור התעסוקה המתוכנן ומצפון לרח׳ יהושוע בן נון ולשכונות הותיקות של העיר (למיקום של התוכנית ראו תרשים 6.2). תוכנית זו אושרה ב 2002, יחד עם התוכנית לאזור התעסוקה בצומת קסם. מדובר בהקמה של שכונת מגורים חדשה בהיקף של כ 1,000 יח״ד (שטח ממוצע של דירה מוגדר כ 125 מ״ר ו 40 מ״ר נוספים לשטחי שרות), על שטח של כ 360 דונם. מטרת התוכנית היא, בין השאר, ליצור סביבת מגורים איכותית שתמשוך אוכלוסייה מבוססת מחתך סוציו כלכלי בינוני־ גבוה, ובכך לחזק את האגף הותיק של העיר ולרכז בשכונה מבני ציבור שישרתו גם את תושבי השכונה וגם את האוכלוסייה הותיקה של העיר.
תקנות בריאות העם ותוכנית מסי מח/161, לא השפיעו בצורה משמעותית על התוכנית, ומשרד הבריאות והמשרד לאיכות הסביבה נתנו את ברכתם לתוכנית בתנאי שתכלול נספח ביוב מחייב שיכלול פתרונות להגנה על קווי ביוב באזורים הנדרשים לכך עפ״י התקנות.
הסוגיה העיקרית בתוכנית שכונת החורשים הייתה בנושא צפיפות הבניה למגורים שתותר בה. גם כאן, כמו בתוכנית להקמת אזור תעסוקה קסם, ניתן לזהות שינויים בהיקף זכויות הבניה של התוכנית לאורך תקופות זמן בהקמה של כביש חוצה ישראל.
תקופת התכנון של כביש חוצה ישראל ותקופת הבנייה של מחלף קסם מאופיינים בשינויים בתפיסת התכנון של היזמים לגבי פוטנציאל הפיתוח סביב מחלף קסם. דפוס שזוהה גם בתוכנית להקמת אזור תעסוקה קסם. בתקופת התכנון של כביש חוצה ישראל השכונה החדשה הוגדרה כשכונה בצפיפות נמוכה, בהיקף של כ 1,000 יח״ד. עם זאת, בתקופת הבניה של מחלף קסם החליטו בעלי הזכויות בקרקע -קיבוץ חורשים וקיבוץ גבעת השלושה, למקסם את זכויות הבניה בתוכנית ולאפשר הקמה של יותר מ 2,000 יחידות דיור במתחם.
בתקופת הביצוע של כביש חוצה ישראל, הועדה המחוזית לתכנון ובניה נכנסת כגורם המווסת את דרישות היזמים הפרטיים, ודורשת בדיקה של התוכנית בראיה עירונית. על רקע בדיקה זו הוחלט שכדי לשמור על תדמית של שכונה איכותית, שתמשוך אליה אוכלוסייה מחתך סוציו כלכלי גבוה ובינוני התוכנית לא תכלול יותר מ 1,000 יחידות דיור.
ככלל, ניתן לזהות קשר כרונולוגי בין השינויים העיקריים שחלו בתוכניות להקמה של אזור תעסוקה קסם ושכונות המגורים החדשות, לבין תקופות הזמן בהתפתחות של כביש חוצה ישראל ומחלף קסם:
העיתוי של יוזמות התכנון, בתקופת התכנון של כביש חוצה ישראל, ככל הנראה לא קשור להקמה הצפויה של כביש חוצה ישראל, אלא תוצאה של חלון הזדמנויות שנפתח ע״י החלטה 611 של מועצת מקרקעי ישראל. החלטה זו איפשרה לקיבוץ גבעת השלושה וקיבוץ חורשים ליזום תוכניות לשינוי ייעוד של הקרקע החקלאית שהחזיקו באזור. עם זאת, כבר בתקופה זו תכונות התוכניות, לרבות שטחן וזכויות הבניה בהן, הוגדרו יחד עם המועצה המקומית (דאז) ראש העין. המועצה המקומית התייחסה לפוטנציאל הפיתוח באזור הנובע מהקרבה למחלף קסם, יחד עם שאיפותיה להתפתח למעמד של עיר.
תקופת הביצוע של מחלף קסם מאופיינת בהגדלת זכויות הבניה בתוכניות (מ 1,000 ל 2,000 יחידות דיור בתוכנית לשכונת חורשים, ומ כ 480,000 לכ- 580,000 מ״ר עיקרי בתוכנית לאזור תעסוקה בצומת קסם). הליך המעיד על כך שיזמי התוכנית שואפים למקסם את פוטנציאל הפיתוח סביב מחלף קסם.
תקופת הבניה של מחלף קסם מאופיינת בויסות זכויות הבניה בתוכניות משתי סיבות עיקריות:
(1)	מגבלות סביבתיות חדשות שזוהו בסביבת המחלף, בעקבות הצורך לשמור על מי התהום באזור מעיינות ראש העין. מגבלות אלו הובילו לצמצום זכויות הבניה בתוכנית לאזור תעסוקה צומת קסם בכ 40%, ולביטול התוכנית להקמת שכונת גבעת השלושה.
(2)	התערבות של רשויות התכנון לוויסות היקף הפיתוח. הוועדה המחוזית מחליטה לאשר את התוכנית להקמת שכונת החורשים, רק לאחר בחינה של היקף הבניה בתוכנית לאור מגמות
הפיתוח בעיר. בעקבות בדיקה זו היקף יחידות הדיור בתוכנית צומצם מ 2,000 יח״ד ל 1000 יח״ד.
כפי שניתן לראות בתרשים 6.3, תחום תוכנית מח/161 לשימור אסטרטגי של מי התהום באזור מעיינות ראש העין, חל גם באזור הפרברי כפרי של תחום ההשפעה של מחלף קסם. בעיקר ברביע ג׳ (פארק אפק וגבעת השלושה). להלן ניתוח של ההתרחשויות הסטטוטוריות במרחב ההשפעה של מחלף קסם באזור הפרברי כפרי.
ניתוח האזור הפרברי כפרי
מפות 6.5, 6.6, 6.7 ו 6.8 להלן מציגות את השינויים העיקריים בשימושים ויעודי הקרקע באזור הפרברי כפרי, שהתרחשו במקביל לתקופות זמן עיקריות בהתפתחות של כביש חוצה ישראל ומחלף קסם. בחינה ראשונית של תמונת השינויים מראה כי אלו מתרחשים בעיקר בתוך המרקם הבנוי בישובים הכפריים (חגור, נוה ירק וגבעת השלושה), ובהגדרה של השימושים המותרים בשטחים הפתוחים שמהווים את עיקר השטחים בתחום ההשפעה של המחלף. ברביע ג׳ (פארק אפק, וגבעת השלושה) קיימות יותר מגבלות פיתוח בהשוואה לרביע ד׳ (נווה ירק וחגור), הנובעות מהרגישות הנופית של השטחים סביב מקורות הירקון בפארק אפק, ומתחום תוכנית מח/161 לשימור אסטרטגי של מי התהום באזור מעיינות ראש העין.
להלן ניתוח של הדינמיקה של השינויים בשימושים ויעודי הקרקע לאורך זמן באזור הפרברי כפרי, בהתמקד בשינויים בישובים הכפריים ובהגדרת השימושים המותרים בשטחים הפתוחים.
עפ״י טבלה 6.6, התקופה שלפני התכנון של כביש חוצה ישראל מאופיינת בהסדרת המצב הקיים בישובים הכפריים. במושב נווה ירק ובמושב חגור (רביע ד) שימושי הקרקע העיקריים כוללים אזורי מגורים וחקלאות. בקיבוץ גבעת השלושה (רביע גי) נלקחים בחשבון גם שטחי תעשייה ותיירות ונופש. כפי שתואר בפרק 4 בתחום ישוב זה פועל אזור של מסחר ותעשייה הכולל בית חרושת לייצור ומכירה של נעליים. בנוסף, בתחום הקיבוץ פועלת בריכת שחיה , מועדון ספורט למנויים ושני גני ארועים. לא ניתן לזהות קשר כרונולוגי בין תקופה זו לבין התכנון וההקמה הצפויה של כביש חוצה ישראל ומחלף קסם.
בשאר תקופות הזמן בהתפתחות של כביש חוצה ישראל ומחלף קסם ניתן לזהות שינויים בתחום של מושב חגור ונווה ירק בלבד (רביע די). שינויים אלה מתמקדים בהרחבת שטחי המגורים בישובים.
מושב חגור יוזם שינויים משמעותיים בהיקף שטחי המגורים בישוב. כבר בתקופת התכנון של כביש חוצה ישראל יוזם המושב תוכנית לתוספת של 75 יח״ד, התומכת בהגדלה של אוכלוסיית הישוב מ 382 ל 650 תושבים. סה״כ עד לתקופת הבניה של כביש חוצה ישראל (כולל תקופה זו) קיימות תוכניות לתוספת של 83 יח״ד לשטחי המגורים של המושב. במושב נווה ירק מדובר בשינויים נקודתיים, ובתקופת הבניה של מחלף קסם יוזם המושב תוספת של כ 15 יח״ד.
יובהר שתוכניות אלו מתייחסות לאזורי המגורים בתחום ההשפעה של מחלף קסם בלבד.
שינויים עיקריים בשטחיס הפתוחים
תכנון של השטחים הפתוחים באזור הפרברי כפרי, בא לידי ביטוי בעיקר בתוכנית המתאר המחוזית החלקית למרחב נחל הירקון, תמ״מ 3/10. תוכנית זו חלה (בין השאר) על כל השטחים ממערב לכביש 444 ברביע ג׳ (נווה ירק) ורביע ד׳ (פארק אפק וקיבוץ גבעת השלושה), בתחום מרחב ההשפעה של מחלף קסם. הייזום של התוכנית החל בתקופת הבניה של מחלף קסם, במטרה להגדיר מדיניות תכנון שמשמרת את האופי הכפרי של האזור, ולפתח את מרחב הירקון כריאה ירוקה במרחב הצפוף במדינה.
תקופת הבניה של מחלף קסם מאופיינת בהבחנה ביו שטחים ירוקים שונים ברביע ג׳ (פארק אפק וקיבוץ גבעת השלושה), ובהגדרת אופציה להרחבה עתידית של נווה ירק וגבעת השלושה בצמוד לבינוי הקיים. עפ״י גרסה של תמ״מ 3/10 מתקופה זו, האזור שבין קיבוץ גבעת השלושה לבין כביש חוצה ישראל בסמוך לכביש רוחב מסי 483 מוגדר ביעוד של שטח לנופש אקסטנסיבי (ראו מפה 6.7). באזור זה מותר, בין השאר, פיתוח של גני ארועים, מגרשי גולף, מרכזי ספורט ומרכז ירידים ותערוכות בעלי אופי של שטח פתוח. יתרת השטחים הפתוחים בתחום התוכנית, למעט אזור פארק אפק שמוגדר כגן לאומי, מוגדרים ביעוד של שטח חקלאי מיוחד. השימושים והתכליות המותרים ביעוד זה מתייחסים באופן פרטני לקיבוץ גבעת השלושה ומושב נווה ירק, והוראות התוכנית מתירות פיתוח מלונאות כפרית והרחבה עתידית בצמוד לבינוי הקיים של ישובים אלו.
בסוף תקופת הבניה של מחלף קסם, מתפרסמת הודעה על הכנת תוכנית מסי מח/161 לפי סעיף 77 לחוק, וקביעת תנאים לפי סעיף 78 לחוק. תוכנית זו מגדירה כאמור, מגבלות בניה סביב מעיינות ראש העין. רוב הקו הכחול של התוכנית נמצא בתחום רביע ג׳ (פארק אפק וקיבוץ גבעת השלושה). ההשפעה של מגבלות הבניה החדשות בעקבות פירסום תוכנית מח/161, ניכרת בגרסה של תמ״מ 3/10 מתקופת הבניה של כביש חוצה ישראל. תקופה זו מאופיינת בצמצום אפשרויות הפיתוח סביב כביש מסי 483 ברביע ג׳ , והשטח לנופש אקסטנסיבי הוחלף ביעוד של שטח חקלאי מיוחד. לעומת זאת, בתקופה זו נווה ירק זוכה לתוספת של אזור לפיתוח תעסוקה חקלאית (ראו מפה 6.8).
יובהר כי נכון לסוף שנת 2003 (תקופת איסוף הנתונים) תמ״מ 3/10 אושרה להפקדה ע״י המועצה ארצית, אך טרם הופקדה, וייתכנו עוד שינויים לתוכניות זו עד אשר תאושר.
תקופת הבניה של כביש חוצה ישראל מאופיינת גם ביוזמה של רכבת ישראל להקים תחנת רכבת חדשה ברביע ד׳ (נווה ירק וחגור). מטרת תחנת הרכבת, כפי שהוגדרה בתוכנית (מסי שד/193), היא לשרת את האוכלוסיה במרחב הסובב: תושבי ראש העין, כפר קאסם אורנית והישובים ממזרח ומצפון המתנקזים דרך כביש מסי 5 וכביש מסי 444. התחנה שהוקמה באפריל 3 00 2, מהווה חלק מקו רכבת פרברית המקשר בין ישובי הסביבה המוגדרים לעיל לתל אביב. יודגש כי בסקר החברות שבוצע במסגרת עבודה זו באזור התעשייה החדש של ראש העין הושמעה ביקורת
על מיקום התחנה בעיקר כיוון שהיא מרוחקת ממוקדי התעסוקה בראש העין, ואין שירות הול□ של תחבורה ציבורית אל ומן התחנה (ראו פירוט בפרק 7).
ככלל, בתקופת התכנון של כביש חוצה ישראל, ובתקופת הביצוע של מחלף קסם השינויים העיקריים בשימושים ויעודי הקרקע מתרחשים בתוך הישובים הכפריים ומתמקדים בהרחבת שטחי המגורים של הישובים ברביע ג׳ (חגור ונווה ירק). מושב חגור יוזם את השינויים המשמעותיים ביותר , וכבר בתקופת התכנון של הכביש יוזם תוכנית לתוספת של 75 יח״ד לישוב. החל מתקופת הביצוע של מחלף קסם, מתחילה התייחסות לצורך בקביעת מדיניות תיכנונית אזורית לשטחים הפתוחים סביב פארק אפק, במטרה לשמר את האופי הכפרי של האזור. מדיניות זו באה לידי ביטוי בתוכנית מתאר מחוזית חלקית 3/10, אשר מגדירה את היקף וסוג הפיתוח המותר ברוב השטחים הפתוחים באזור הכפרי (למעט מהמובלעת שבין כביש מסי 6 וכביש מסי 444 שנשאר ביעוד חקלאי).
קיימת הבחנה בין תהליכי הפיתוח ברביעים השונים באזור הפרברי כפרי. רביע ג׳ (פארק אפק וקיבוץ גבעת השלושה) נחשף כרביע כפרי לשימור. מגמות הפיתוח, שהתמקדו בעיקר בכביש המחבר בין כביש 6 לקיבוץ גבעת השלושה, נבלמות בשל הרגישות הנופית של מקורות הירקון בפארק אפק והמגבלות הסביבתיות החדשות סביב מעיינות ראש העין.
רביע ד׳ (חגור ונווה ירק) הוא אזור כפרי עם אפשרויות פיתוח. אפשרויות הפיתוח בשלב זה באות לידי ביטוי בהרחבה של חגור כבר בתקופת התכנון של מחלף קסם, ובתכנון אזור לתעסוקה חקלאית ליד נווה ירק בתקופת הבניה של כביש חוצה ישראל..
סיכום וממצאים עיקריים
פרק זה מציג מיפוי וניתוח מרחבי של השינויים במערך שימושי ויעודי הקרקע במרחב ההשפעה של מחלף קסם, ביחס לארבע תקופות זמן עיקריות בתכנון וביצוע של כביש חוצה ישראל ומחלף קסם. המטרה היא לבחון האם קיים דפוס כרונולוגי בין השינויים בשימושי□ ויעודי הקרקע , לבין תהליך התכנון הביצוע של כביש חוצה ישראל .
טבלה 6.7 מסכמת את השתלשלות העניינים הסטטוטורית ברביעים השונים. מפה 6.9 מציגה את המצב המאושר סטטוטורית נכון לסוף 2003, ומפה 6.10 מציגה את תמונת העתיד הסטטוטורית לטווח הקצר. תמונת העתיד לטווח הקצר מתבססת על תוכניות בהליך מתקדם של אישור, כלומר תוכניות שהופקדו או שהתקבלה לגביהן החלטה להפקדה. החצים במפה מצביעים על תוכניות אלו. מפה 6.11 מציגה את יוזמות התכנון שנכשלו בתקופות הזמן השונות.
עפ״י הטבלה והמפות להלן ניתן לקבוע כי העיתוי של יוזמות התכנון במרחב ההשפעה של מחלף קסם ותכונות התוכניות (הרכב יעודי הקרקע וגודל התוכנית) שונה בכל רביע, ומושפע משימושי הקרקע הקיימים בסביבת המחלף. בנוסף, השינויים במערך יעודי הקרקע בכל רביע מושפעים מהפעילות של ה״שחקנים" בשטח: יזמים פרטיים, בעלי זכות בקרקע, ומדיניות הפיתוח של הרשות המקומית.
נכון לתקופת איסוף הנתונים - סוף שנת 2003, ראש העין (ברביע ב׳) היא הנהנית העיקרית מפוטנציאל הפיתוח סביב מחלף קסם. עפ״י מפה 6.9 ניתן לראות כי רוב השטחים (כ 90%) שהוגדרו כחקלאיים בתקופה שלפני תכנון הכביש ברביע ב׳ (ראו מפה 6.1) עברו שינוי ייעוד למגורים ותעסוקה. השינויים במערך יעודי הקרקע ברביע של ראש העין הם תוצר של שילוב בין אזור עירוני מתפתח, ומדיניות תכנון של הרשות המקומית שהכירה בפוטנציאל הפיתוח סביב מחלף קסם כבר בתקופת התכנון של כביש 6 . העיתוי של יוזמות התכנון ברביע זה, אינו בהכרח קשור לתכנון והקמה של כביש חוצה ישראל ומחלף קסם. בתקופה זו התקבלה החלטה 611 של מועצת מקרקעי ישראל, אשר אפשרה לקיבוצים גבעת השלושה וחורשים ליזום תוכניות לשינוי ייעוד הקרקע החקלאית שהחזיקו באזור. עם זאת, כבר בתקופה זו יזמה המועצה המקומית (דאז) ראש העין מהלך אסטרטגי להוספת השטחים החקלאיים של הקיבוצים לתחום השיפוט של הישוב. תכונות התוכניות הוגדרו יחד עם המועצה המקומית (דאז) ראש העין, בהתבסס על פוטנציאל הפיתוח סביב מחלף קסם יחד עם השאיפות של המועצה המקומית להתפתח למעמד של עיר. שאיפות אשר באו לידי ביטוי בתוכניות גדולות להקמה של שכונות מגורים ואזור תעסוקה חדש בצמוד למחלף קסם.
כפר קאסם (ברביע א׳) עשויה ליהנות גם היא, בעתיד, מפוטנציאל הפיתוח סביב מחלף קסם. המועצה המקומית כפר קאסם מתייחסת לפוטנציאל הפיתוח סביב מחלף קסם בתקופת הבניה של כביש 6, עיתוי מאוחר יותר יחסית לראש העין. כבר בתקופה זו מצליחה המועצה המקומית להוביל מהלך להגדרת שטח ביעוד של אזור תעסוקה אזורי, במסגרת תוכנית המתאר המחוזית למחוז מרכז (תמ״מ 21/3), מדרום לכביש מס׳ 5, (ראו מפה 6.9).
ברביע של כפר קאסם לא חל שינוי משמעותי במערך יעודי הקרקע לאורך תקופת התכנון והביצוע של כביש חוצה ישראל (למעט תוכניות נקודתיות החלות על שטח של כ 45 דונם). עיקר השטחי□ (כ 99%), עפ״י תוכניות מאושרות סטטוטורית, נותרו ביעוד חקלאי51 (למעט שינויים באזור התעשייה החדש של ראש העין) - ראו מפה 6.9, ובעתיד הקרוב תאושר תוכנית להקמה של תחנת דלק בצמוד לכביש הכניסה לישוב - ראו מפה 6.10. עם זאת, יוזמות התכנון שהחלו בתקופת הבניה של כביש חוצה ישראל, להקמה של אזורי תעסוקה ממערב לישוב, ומדרום לכביש מסי 5 עשויות להתממש, גם אם באופן חלקי בלבד בעתיד. יובהר כי לא מדובר בעתיד הקרוב, שכן נכון לסוף שנת 2003 טרם הופקדו התוכניות הנ״ל. ייתכן והתגובה האיטית יותר של כפר קאסם לפוטנציאל הפיתוח של מחלף קסם, בהשוואה לראש העין, נובעת מהגורמים הבאים:
1.	עד לתקופת התכנון של כביש חוצה ישראל, התמקדה מדיניות התכנון המקומית של כפר קאסם בפיתוח הישוב מאזור כפרי ליישוב אורבני. מדיניות אשר התרכזה בהרחבת גבולות השיפוט של המועצה המקומית, ובתכנון תוספות לאזורי המגורים הקיימים. התרחשויות אלו חלו מחוץ לתחום ההשפעה של מחלף קסם.
2.	קיימת פעילות מסחרית לא חוקית בשטחים החקלאיים בתחום ההשפעה של מחלף קסם. פעילות זו מהווה גורם מגביל לאישור תוכניות סטטוטוריות, והועדה המחוזית מתנה קידום תוכניות לפיתוח האזור בפינויה.
3.	רוב השטחים החקלאיים בתחום ההשפעה של מחלף קסם הן אדמות בבעלות פרטית. במצב זה קיימים הרבה אינטרסים, לפעמים מנוגדים זה לזה, שיש לנסות לאחד בתוכנית אחת.
עפ״י טבלה 6.7 ומפות 6.9 ו 6.10 קיימים לחצי פיתוח מתונים יותר באזור הפרברי כפרי בתחום ההשפעה של המחלף. האופי הכפרי ברביעים אלו נשמר והישובים חגור, נווה ירק וגבעת השלושה מוגדרים בתוכנית המתאר המחוזית, למחוז מרכז כאזור פיתוח כפרי.
אפשרויות הפיתוח במרבית השטח של רביע ג׳ (גבעת השלושה ופארק אפק) צומצמו ע״י הרחבה של השטח לשימור סביב נחל הירקון (באזור פארק אפק), הכולל מגבלות בנייה לשימושי מגורים, תעשייה, מלאכה תעסוקה ומסחר. בנוסף באזור זה חלות מגבלות פיתוח סביב מעיינות ראש העין מתוקף תוכנית מח/161 (ראו מפה 6.9) . ככלל ניתן להגדיר את רביע ג׳ כאזור כפרי לשימור.
ברביע ר׳ (חגור ונווה ירק) השינויים בשימושי ויעודי הקרקע מתמקדים בעיקר בהרחבת אזורי המגורים בישובים הכפריים. אלו באים לידי ביטוי בתוכנית מאושרת להרחבה של חגור ולאופציה להרחבה של נווה ירק בתוכנית המתאר החלקית תמ״מ 3/10. מפה 6.10 מעידה על ניצנים של לחצי פיתוח נוספים בשטחים הפתוחים ברביע זה, שבשלב זה באים לידי ביטוי בהגדרת אזור תעסוקה חקלאי ליד נווה ירק. ניתן, אם כן, להגדיר את רביע ד׳ כאזור כפרי עם אפשרויות פיתוח.
עפ״י השתלשלות העניינים הסטטוטורית המוצגת בפרק זה, ניתן לזהות קשר כרונולוגי בין השינויים במערך שימושי ויעודי הקרקע בתחום ההשפעה של מחלף קסם, לבין תקופות הזמן השונות בהתפתחות של כביש חוצה ישראל ומחלף קסם. קשר זה קיים בעיקר בהתייחס לתוכניות לשינוי יעוד הקרקע החקלאית בסביבת המחלף.
האזור אורבני-פרברי מאופיין בתגובה מהירה להקמה של כביש חוצה ישראל ומחלף קסם, וכן ביוזמות תכנון לשינויים משמעותיים ביעודי הקרקע. באזור זה קיימים פרויקטים גדולים, בשלבים שונים של אישור סטטוטורי, להקמה של אזורי תעסוקה ושכונות מגורים חדשות בתחום ההשפעה של מחלף קסם. יובהר כי, פעילות זו החלה בתקופת התכנון של כביש חוצה ישראל, במקביל לאקלים של פריחה כלכלית, שנבעה בין השאר מגל העלייה בשנים אלה, ומהאפשרות החדשה שנוצרה (בין השאר ע״י החלטה 611 של מועצת מקרקעי ישראל) להסב קרקעות חקלאיות נרחבות לבניה  יש להניח שהאקלים הכלכלי תמך בפרוקטים אלו. האזור הפרברי כפרי מאופיין בתגובה איטית יותר להקמה של כביש חוצה ישראל ומחלף קסם, וביוזמות תכנון שמתמקדות בעיקר בהרחבת שטחי המגורים של הישובים הכפריים.
בנוסף ללחצי הפיתוח שזוהו בתחום ההשפעה של מחלף קסם בעיקר באזור האורבני-פרברי, בתקופת הבנייה של מחלף קסם הפך המחלף גם לגורם מגביל פיתוח. עפ״י מפה 6.11 ניתן לראות כי כוונות לפיתוח גני אירועים או שימושים אחרים לנופש אקסטנסיבי ליד קיבוץ גבעת השלושה וכן להקמת שכונת מגורים חדשה על אדמות קיבוץ גבעת השלושה בוטלו. בנוסף היקף זכויות הבניה באזור תעסוקה קסם צומצם באופן משמעותי (ראו מפות 6.7 ו 6.8). ביטול התוכניות וצמצום זכויות הבניה נובע ממגבלות בניה חדשות שהוגדרו בסביבת המחלף, כדי למנוע זיהום של מעיינות ראש העין. בנוסף להשפעה של המגבלות הסביבתיות החדשות על היקף השינויים ביעודי הקרקע, הוועדה המחוזית לתכנון ובניה נחשפת כשחקן מרכזי שאחראי לוויסות השינויים בסביבת המחלף. במרחב ההשפעה של המחלף קיים קונפליקט תמידי בין לחצים של יזמים פרטיים למקסם זכויות בניה לבין הצורך לבחון את הפרויקטים בקונטקסט מקומי ואזורי ולווסת את היקף התוכניות בהתאם.
פרק זה עוסק במערך השימושים ויעודי הקרקע במרחב ההשפעה של מחלף קסם כפי שבאו לידי ביטוי בתוכניות סטטוטוריות בשלבים שונים של תכנון, אך רובם עדיין לא קיבלו ביטוי בשטח . שיטה זו טובה בעיקר בזיהוי שינויים ביעודי קרקע המתבססים על תוכניות לשינוי יעוד שטחים חקלאיים בסביבת המחלף. בהתייחס לשינויים סטטוטוריים במצב הקיים (לדוגמא: תוכניות לשדרוג המצב הקיים), קשה יותר לקבוע קשר כרונולוגי בין השינויים בשימושי ויעודי הקרקע לבין ההתפתחות של כביש חוצה ישראל. במקרים אלו מומלץ לנקוט בשיטות נוספות לזו שיושמה בפרק זה, לדוגמא: בחינה של שינויים בערך הקרקע או ביצוע סקרים הבוחנים את ההשפעה של הכביש על החלטות מיקום של משקי בית ו/או מקומות תעסוקה.
הפרק הבא עוסק בהשפעה של כביש חוצה ישראל על החלטות המיקום של פעילויות שכבר קיימות באזור התעשייה החדש של ראש העין.
תוצאות המחקר: כביש חוצה ישראל ומחלף קסם כגורמי מיקום של חברות עסקיות
כדי להעמיק את התובנות על ההשפעה של מחלף קסם על מערך שימושי הקרקע סביבו, עבודת המחקר כללה סקר של חברות באזור התעשייה החדש של ראש העין. הסקר נועד לבחון את השפעה של כביש חוצה ישראל על החלטות המיקום של החברות באזור התעשייה.
אזור התעשייה החדש של ראש העין נמצא בשולי מרחב ההשפעה שהוגדר בעבודה זו למחלף קסם. אתר זה נמצא המתאים ביותר לסקר מסוג זה, בהשוואה לאזור התעשייה הישן של ראש העין־ מרכז התעסוקה הנוסף היחיד בתחום ההשפעה של מחלף קסם, מהסיבות הבאות: (1) קיימת גישה ישירה למתחם ממחלף קסם - באמצעות הזרוע המזרחית של כביש מסי 5 דרך מחלף אבן העזר. ניתן להגיע לאתר גם ישירות מראש העין דרך כביש עוקף המשרת את העיר (ראו מפה 7.1) ; (2) מדובר באזור תעסוקה חדש יחסית אשר איכלוסו החל ב 1994 - בתום תקופת התכנון של כביש 6. כך ניתן לבחון את ההשפעה של הכביש בשלבי הפיתוח השונים שלו על החלטות המיקום של החברות; (3) האתר מאוכלס ביותר מ 200 בתי עסק מענפים כלכליים שונים.
כפי שתואר בסעיף 6.1.2, התוכנית המפורטת לפיתוח אזור התעשייה החדש של ראש העין (מסי אפ/2002/אי ) מייעדת למתחם פעילויות ייצור, מסחר ושרותים בהיקף של כ 330,000 מ"ר על שטח של כ 400 דונם. אזור התעסוקה נמצא במרחק של כ 2.5 ק״מ ויותר ממחלף קסם, בנגישות גבוהה לרשת הדרכים הארצית (כביש 5 וכביש 6) והאזורית (כביש מסי 444). הנגישות בתוך האתר היא ע״י כביש טבעתי חד סיטרי שמאפשר כניסה ויציאה אחת אל ומן המתחם. אזור התעשייה מאופיין בבנייני משרדים של עד 5 קומות ובמתחמים לוגיסטיים גדולים של עד שלוש קומות בהם מתנהלים בעיקר פעילויות ייצור ומסחר סיטוני (ראו מפה 7.1).
מטרות הסקר הן:
(1)	לאפיין את הפעילויות שבחרו להתמקם באזור התעשייה החדש של ראש העין ולזהות האם מדובר בפעילויות חדשות או בפעילויות שהועתקו ממקום אחר, ואם כן - מהיכן.
(2)	לזהות מהי חשיבותם של השיקולים התחבורתיים מול שיקולים אחרים בקביעת המיקום של חברות באזור התעשייה החדש של ראש העין.
(3)	לבדוק האם אזור התעשייה עומד במבחן המציאות - מהי שביעות הרצון של החברות מאזור התעשייה.
(4)	לבחון עד כמה אוכלוסיית העסקים משתמשת בכביש חוצה ישראל, בזמן ביצוע הסקר -לאחר שהחלק המרכזי של הכביש נפתח לתנועה.
יובהר כי הסקר בוצע בין החודשים מאי-יולי, 2004 - כחצי שנה לאחר שהקטע המרכזי של כביש חוצה ישראל נפתח לתנועה לכל אורכו 1(ממחלף שורק ועד מחלף עירון), לפיכך ההשפעות שנמצאו בסקר זה הן השפעות לטווח הקצר.
תכנון הסקר
גודל המדגם
גודל המדגם מתבסס על ההערכה כי באזור התעשייה החדש של ראש העין קיימות כ 251 חברות (נכון ליולי 2004). הערכה זו מבוססת על מאגר הנתונים של החברה הכלכלית של ראש העין הכולל מידע על מסי החברות, עיסוקן העיקרי,וכתובתן באזור התעשייה. הרשימה אומתה, ומידע כללי על גודל החברות בה התקבל לאחר פגישה עם מנהל המנהלת של אזור התעסוקה. יודגש כי רשימה זו עודכנה במהלך הכנת הסקר לאור שינויים שהתגלו בשטח.
על מנת לגבש תמונה ברורה על אופי החברות באזור התעשייה, מוינו החברות, בהתבסס על הגדרות הלשכה המרכזית לסטטיסטיקה, לענפים כלכליים בהתאם לפירוט בטבלה 7.1. גרף 7.1 מתאר את התפלגות החברות עפ״י ענף כלכלי באזור התעשייה החדש של ראש העין.
עפ״י גרף 7.1, וטבלה 7.1 אוכלוסיית העסקים באזור התעשייה החדש של ראש העין מורכבת ממגוון של ענפים כלכליים. רוב החברות במתחם (31%) שייכות לענף המסחר הסיטוני, ענף העוסק בעיקר בפעילויות אחסנה והפצה 2. ענף הייצור המאופיין בעיקר בבתי חרושת מסדרי גודל שונים (ראו פירוט בטבלה 7.1 לעיל), מהווה גם הוא נתח משמעותי (22%) מסה״כ החברות במתחם. מס׳ החברות בענף השירותים העסקיים, שרותי מחשוב מחקר ופיתוח ותעשיית התקשורת והאלקטרוניקה, בהן עיקר העבודה מתנהלת במשרדים, קטן יותר ונע בין 10%-14%. שאר החברות במתחם שייכות לענף שרותי ארוח ואוכל, מסחר קמעוני, בינוי ואחזקה, שרותים לתחבורה (מוסכים, שטיפת מכוניות וכו׳) ותחבורה ותקשורת (סוכנות דואר, חניונים וכו׳).
על בסיס נתונים אלו ועל מנת להציג תמונה מהימנה ומקיפה המשקפת את מטרות הסקר בהתחשב במגבלות כוח אדם וזמן, הסקר מתמקד בענפים שמהווים נתח של 10% ומעלה מסה״כ החברות באזור התעשייה. אלו כוללים חברות מענפי התעשייה תקשורת ואלקטרוניקה,שרותי מחשוב מחקר ופיתוח, שירותים עסקיים, תעשייה-יצור ומסחר סיטוני, אוכלוסיה של 223 חברות. הסקר כלל 81 חברות מדגם המהווה 36% מסה״כ החברות בענפים אלו.
שיטת הדגימה
מבנה המדגם התבסס על חלוקה של אוכלוסיית הסקר לאשכולות עפ״י ענף כלכלי ולתתי אשכולות עפ״י רכיבי הענף ומספר המועסקים בחברה. עבור כל אשכול נקבע שיעור דגימה שונה שהתבסס על יחסו באוכלוסיה, מורכבות המקרים , מספר החברות הגדולות (מעל 100 מועסקים) בענף וחשיבותן היחסית של החברות למטרות הסקר. סה״כ החברות הנדגמות בתוך כל תת אשכול נקבע עפ״י יחסן באוכלוסיה.
הסקר בוצע ע״י מדגם אקראי בתוך כל תת אשכול, אך כדי לקבל תמונה המשקפת את כל התהליכים המתרחשים בתוך אזור התעסוקה נעשה ניסיון לכלול בסקר את כל החברות הגדולות (מעל 100 מועסקים). טבלה 7.2 מתארת את שיטת הדגימה.
השאלון וביצוע המדגס
הסקר בוצע באמצעות ראיונות אישיים עם מנהלים בכירים בחברות, שהיו שותפים לתהליך קבלת ההחלטות להתמקם באזור התעשייה החדש של ראש העין (מנהלי חברות, מנהלי תפעול, מנהלי כוח אדם וכו׳). השאלון הורכב מארבעה פרקים:(1) תאור העסק;(2) רקע היסטורי (מתי ומהיכן הגיע העסק); (3) סיבות להתמקמות העסק באזור התעשייה החדש של ראש העין ו (4) היקף השימוש בכביש חוצה ישראל ובתשתיות האחרות באזור.
הפרקים בשאלון כללו שאלות פתוחות המאפשרות מתן תשובה ללא הכוונה ושאלות סגורות המציעות מספר תשובות שיש לבחור מהן. השאלון גובש ועודכן לאחר ביצוע פיילוט של 7 חברות מענפים כלכליים שונים, בעלות מסי מועסקים שונה (למבנה השאלון ראו נספח 7.1).
ממצאי הסקר יתוארו וינותחו עפ״י הנושאים הבאים:
1)	אפיון החברות באזור התעשייה החדש בראש העין (עפ״י ענף כלכלי, גודל, מסי עובדים, סוג שטחים עיקריים ובעלות על מבנים).
2)	ניתוח ההיבט המרחבי של בחירת המיקום של החברות (פעילויות חדשות לעומת פעילויות שהועתקו ממקום אחר, מקום קודם של החברות, סיבות לעזיבת המקום הקודם ואלטרנטיבות שנבחנו למיקום חדש).
3)	ניתוח הגורמים המשפיעים על בחירת מיקום החברה בראש העין (תכונות המקום, יתרונות המיקום, יתרונות תחבורתיים, שיקולים עסקיים וגורמים אחרים).
4)	החשיבות של כביש חוצה ישראל ושיקולים תחבורתיים אחרים, בבחירת המיקום של החברות.
5)	שביעות רצון של החברות מהמקום.
הניתוחים בוצעו באמצעות כלים סטטיסטיים מקובלים.
עפ״י המדגם, רוב החברות באזור התעשייה הן חברות קטנות המעסיקות עד 10 עובדים וחברות בינוניות המעסיקות בין 11-50 עובדים (ראו גרף 7.2 להתפלגות החברות עפ״י גודל). עיקר החברות הקטנות שייכות לענף התעשייה-ייצור. רוב החברות הבינוניות והגדולות המעסיקות בין 51-100 עובדים שייכות לענף המסחר הסיטוני. כל החברות הגדולות מאוד המעסיקות יותר מ 100 עובדים שייכות לענף התקשורת והאלקטרוניקה (ראו גרף 7.3 להתפלגות הענפים הכלכליים בכל קבוצת גודל). כ 60% מהחברות פועלות בהיקף ארצי, כ 30% הן חברות בין לאומיות וכ10% פועלות בעיקר בתחום מטרופולין תל אביב.
הפעילויות העיקריות של החברות
השימוש העיקרי בשטחי בתי העסק יחד עם הענף הכלכלי אליו ה□ שייכי□ מעידים על הפעילות העיקרית של החברות באזור התעשייה החדש של ראש העין. עפ״י המדגם, אזור התעשייה מאוכלס במגוון של שימושים, ואין שימוש עיקרי דומיננטי באתר התעסוקה. נתח גדול של עסקים - כ 40% מאכלס בניני משרדים , 30% מבתי העסק פועלים במפעלים ו כ 30% בשטחים לוגיסטיים.
עיקר השטחים (קרוב ל 90%) בחברות בענף המסחר הסיטוני משמשים לפעילויות לוגיסטיות אחסנה והפצה. באזור התעשייה החדש של ראש העין קיימת זמינות גבוהה של מבנים המיועדים לצרכים המיוחדים של פעילויות אלו: מבנים גבוהים (שמאפשרים אחסנה לגובה) עם קומת גלריה המשמשת את משרדי החברה. שטח גדול מוקצה במגרשים לתמרון של המשאיות, וברוב המקרים בכל הקומות קיימת גישה ישירה מהמשאית למחסן - לצורכי פריקה וטעינה (הגישה לקומות העליונות היא באמצעות רמפה). בחברות בענף הייצור רוב השטחים משמשים, כצפוי, למפעלים. ענף השירותים העסקיים ושרותי המחשב, מחקר ופיתוח מתנהל כולו בבנייני משרדים. ענף התקשורת והאלקטרוניקה מאכלס סוגים שונים של שטחים - בהתאם לאגף שבחר להתמקם באזור התעשייה. יותר מ50% מהחברות בענף זה מאכלסות בניני משרדים שם יושבת הנהלת החברה ומתקיימות פעילויות של מתן שרות, שיווק ומכירות. כ 30% מהחברות בענף התקשורת והאלקטרוניקה עוסקות בעיקר בייצור ציוד תקשורת (במפעלים ומעבדות), וכ 15% מהחברות בענף מיקמו באזור התעשייה אגפים הקשורים בפעילות לוגיסטית (ראו גרף 7.4).
החברות בענף המסחר הסיטוני והתעשייה-יצור הן אם כן חברות עתירות שטח, עם ממוצע של כ 50 מ״ר למועסק (ראו טבלה 7.4). מדובר בחברות קטנות ובינוניות שמאכלסות שטחי תפעול (אחסנה וייצור) גדולים. החברות בענף השירותים העסקיים, שירותי מחשוב מו״פ ותעשייה-תקשורת ואלקטרוניקה הן בעיקר חברות עתירות עובדים, עם ממוצע של כ 20 מ״ר למועסק (ראו טבלה 7.4).
בהשוואה לתחזית הבניה לעסקים במטרופולין תל אביב 6, הצופה גידול בשטח המבונה לעובד בשנת 2016, אזור התעשייה החדש של ראש העין מציע כבר בשנת 2003 תנאים מרווחים לפעילויות עתירות שטח ועתירות עובדים כאחד. חברות עתירות שטח פועלות בממוצע של 50 מ״ר למועסק בהשוואה ל 45 מ״ר בתחזית, וחברות עתירות עובדים פועלות כבר בשנת 2003 בשטח הזהה לתחזית - ממוצע של 20 מ״ר למועסק. זהו אחד היתרונות המרכזיים של אזור התעסוקה, והיצע המבנים ושטחם היווה גורם מיקום משמעותי עבור החברות במדגם (ראו פירוט בסעיף 7.4).
כמה עולה "לגור" באזור התעשייה
עיריית ראש העין גובה מיסי ארנונה בהיקף ממוצע של כ 90 ₪ למ״ר לשנה מהחברות באזור התעשייה החדש של ראש העין. בזמן ביצוע הסקר עיריית ראש העין החלה להניע תהליך של גבייה נוספת עבור ״שטחים תפוסים״: אחזקה של תשתיות ציבוריות (מדרכות, כבישים וכר) שמשרתות את בתי העסק. אחזקת המבנים כולל פינוי האשפה מתבצעת ע״י חברות אחזקה פרטיות עבור דמי ניהול של כ 1.5 $ למ״ר לחודש.
בעקבות המחסור בשטחי חניה, חברות רבות שוכרות שטחי חניה פנויים מחברות אחרות או משלמות עבור חניה בחניונים שהוקמו ביוזמת העירייה באזור התעשייה. בזמן ביצוע הסקר עיריית ראש העין החלה להתקין מדחנים כדי לגבות תשלום עבור חניה גם בצידי הדרכים.
כ 60% מבתי העסק באזור התעשייה משלמים שכירות, 40% הנותרים קנו את המבנה בו הם פועלים. השכירות הממוצעת נעה בין 5.8 $ למ״ר בענף המסחר הסיטוני ל 8.4 $ למ״ר עבור משרדים בענף שרותי המחשוב, מו״פ (ראו טבלה 7.5).
בעלות על מבנים באזור התעשייה
קיים קשר מובהק סטטיסטית ( 0.0046=p במבחן X2) בין ההחלטה לשכור או לקנות לבין הענף הכלכלי אליו שייכת החברה. טבלה 7.6 מתארת את התפלגות השוכרים ובעלי הבית עפ״י ענף כלכלי. עפ״י טבלה זו, מעל 700/0 מהחברות בענף התקשורת והאלקטרוניקה ויותר מ 850/0 מהחברות בענף השירותים העסקיים ושירותי המחשוב, מו״פ -חברות שהוגדרו כעתירי עובדים בסעיף 7.2.1, שוהות באזור התעשייה בשכירות. יותר מ 600/0 מהחברות בענף התעשייה וכמחצית מהחברות בענף המסחר הסיטוני הן בעלות הבית של המבנה בו הן פועלות. חברות אלו, שזוהו בסעיף7.2.1 כעתירות שטח, זקוקות למבנה המכוון לצורכיהן ומוכנות להשקיע את הזמן והמשאבים הנדרשים לקנייה של מבנה מתאים.
אפיון של העובדים
רוב בתי העסק (כ 50%) ציינו כי עיקר עובדיהם מתגוררים בישובים בסביבה הקרובה של אזור התעשייה: ראש העין, פתח תקוה, כפר סבא ורעננה; כ 250/0 מהחברות ציינו כי עיקר העובדים מגיעים מתל אביב והסביבה: רמת השרון, רמת גן, גבעתיים, חולון וראשון לציון. בשאר בתי העסק (כ 250/0) העובדים מגיעים מכל חלקי המטרופולין. חלק מבתי העסק שעברו לאזור התעשייה ממקום אחר ציינו כי הגרעין הותיק של העובדים מגיע מאזור תל אביב, ועם המעבר לראש העין התווספו עובדים מהסביבה הקרובה. הקרבה של אזור התעשייה החדש של ראש העין ליישובי יהודה ושומרון תורמת לתעסוקה של תושבי אזור זה וכ 250/0 מהחברות ציינו כי הן מעסיקות תושבים מאריאל, אלפי מנשה, קרני שומרון וישובים נוספים באזור.
עיקר בתי העסק (כ 700/0) ציינו כי רוב העובדים בחברה מגיעים לעבודה ברכב פרטי. 14% מהחברות מספקות שירותי הסעה לאלו שאינם מגיעים ברכב פרטי. רק ב 160/0 מהחברות העובדים משתמשים בתחבורה ציבורית בנוסף לרכב פרטי כדי להגיע לעבודה.
יודגש כי אפיון העובדים המוצג לעיל הוא כללי מאוד ומבוסס על שאלות שהופנו לנציג בכיר בחברה בעת ביצוע הסקר (ראו שאלות 2.3 ו2.4 בשאלון - נספח 7.1). תמונה ברורה ומייצגת יותר של מקום המגורים של המועסקים ואמצעי ההגעה העיקריים לעבודה תתקבל באמצעות סקר המופנה למדגם מייצג של אוכלוסיית המועסקים בחברה. מומלץ לאמץ שיטה זו בסקרים דומים המבקשים לענות על שאלות מסוג זה.
דפוס האיכלוס של אזור התעשייה החדש של ראש העין
אכלוס אזור התעסוקה החל כבר ב 1994 (כארבע שנים לאחר אישור תוכנית מפורטת מס׳ אפ/2002/א למתחם). טבלאות 7.7 ו 7.8 מתארות את דפוס האכלוס של אזור התעשייה במקביל לשלבי ההתפתחות של כביש חוצה ישראל. החלוקה לתקופות זמן בהתפתחות של כביש חוצה ישראל ומחלף קסם, בוצע בהתייחס למועד איסוף הנתונים לסקר (אמצע 2004). תקופת הבניה של הקטע המרכזי מסתיימת ב2002, עם הפתיחה של מחלף קסם לתנועה. בין השנים 2003-2004 נמשכת סלילת הכביש ובמקביל פתיחה של קטעים נוספים לתנועה, עד שכל הקטע המרכזי נפתח לתנועה בתחילת 2004 (ראו תרשים 3.1 בפרק 3). עפ״י טבלה 7.8 660/0 מהחברות התמקמו באזור התעשייה עד שנת 1999 - תוך 6 שנים מאכלוסו. עיקר החברות מענף התעשייה-ייצור (90%) ומענף המסחר הסיטוני (80%) התמקמו במתחם בתקופה זו (ראו טבלה 7.8).
עפ״י טבלאות 7.7 ו 7.8, אזור התעשייה החדש של ראש העין התפתח מאזור של תעשייה מסורתית המאופיין במפעלים, בתי מלאכה ומחסנים לפארק תעסוקה מגוון עם חברות מובילות בתחום התקשורת והאלקטרוניקה, שירותים עסקיים ושירותי מחקר ופיתוח.
המבנים הראשונים באזור התעשייה החדש של ראש העין תוכננו לשרת את הפעילויות הייחודיות של ענף המסחר הסיטוני וענף הייצור, ואכן רוב החברות (50%) שהתמקמו באזור התעשייה בתקופה שלפני בנית כביש חוצה ישראל ועם פתיחתו לאכלוס שייכות לענף המסחר הסיטוני. רוב החברות (56%) והמועסקים (כ 5,000) הגיעו לאזור התעסוקה בין השנים 1996-1999 בתקופת הבניה של מחלף קסם. בנוסף לעסקים מענף הייצור והמסחר הסיטוני שעדיין היוו נתח עיקרי מהחברות באזור התעשייה, נכנסו בתקופה זו חברות מענף התעשייה-תקשורת ואלקטרוניקה ושרותי המחשב, מחקר ופיתוח (60% מסה״כ החברות בענף האחרון נכנסו לאזור התעשייה בתקופה זו). מגוון הפעילויות באזור התעשייה גדל, והחברות הגדולות והגדולות מאוד, המאפיינות את ענף התקשורת והאלקטרוניקה, תרמו בצורה משמעותית לעליה במספר המועסקים באזור התעשייה.
בין השנים 2000-2002, בתקופת הבניה של הקטע המרכזי של כביש חוצה ישראל, אזור התעשייה נהנה מגידול נוסף שבא לידי ביטוי בתוספת של כ 1,000 מועסקים. תקופה זו מאופיינת בעלייה נוספת במגוון הענפים הכלכליים שנכנסים לאזור, כולל כניסה של חברות מענף השירותים העסקיים. בתקופה זו מתמקמת באזור התעשייה חברת דרך ארץ בע״מ - הזכיינית להקמת והפעלת כביש מס׳ 6, שתכליתה העסקת כוח אדם בתקופת הבנייה של כביש חוצה ישראל. זוהי דוגמא קלאסית להשפעה המקומית של כביש מהיר בתקופת הבנייה, על הכלכלה של האזור.
לעומת זאת, דווקא בתקופה שבה הקטע המרכזי של כביש 6 נפתח לתנועה, בין השנים 2003-2004, פחות חברות מתמקמות באזור התעשייה. בזמן ביצוע הסקר (אמצע שנת 2004), אזור התעשייה לא נמצא בתפוסה מלאה, ובכניסה לאזור התעשייה עומד מבנה ריק של 5 קומות. עיקר החברות שנכנסות לאזור התעשייה בתקופה זו (8=n) הן מענף השרותים העסקיים. יודגש כי הקטע המרכזי של כביש חוצה ישראל נפתח לתנועה בתקופה של אי וודאות כלכלית שבאה לידי ביטוי בגידול קטן בתמ״ג7 (תוצר מקומי גולמי) ולאחר תקופה של מיתון, שבאה לידי ביטוי בירידה בתמ״ג בין השנים 2001-2002 (ראו גרף 7.5). יתכן שהירידה במספר החברות שמתמקמות באזור התעשייה משקף את האקלים הכלכלי.
ההיבט המרחבי של בחירת המיקום של החברות
מחקרים אמפיריים שבחנו את ההשפעה של כבישים מהירים על מעבר של פעילויות לסביבת הכביש, מתריעים כי במקרים מסוימים לא מדובר בפעילויות חדשות אלא בפעילויות שהועתקו ממקום אחר. פרק זה מתייחס לתועלת המרחבית של ההתפתחות של אזור התעשייה, במטרה לבחון האם הפיתוח באזור התעשייה החדש של ראש העין בא על חשבון הפיתוח של אזורים אחרים במרחבי
טבלה 7.9 מתארת את התפלגות החברות החדשות והחברות שעברו לאזור התעשייה ממקום אחר. עפ״י טבלה זו, יותר מ 80% מהחברות שהתמקמו באזור התעשייה החדש של ראש העין עברו אליו ממקום אחר.
החברות מענף השרותים העסקיים מתפלגות שווה בשווה בהתייחס למספר החברות החדשות ומספר החברות שעברו ממקום אחר. עם זאת, כיוון שמספר החברות החדשות במדגם קטן מאוד (13 בתי עסק בלבד) לא ניתן לאפיין את בתי העסק החדשים על בסיס היקף זה.
יודגש כי אחת ממטרות המחקר היא לזהות האם הפעילויות הכלכליות שהתמקמו באזור התעשייה הן פעילויות חדשות או פעילויות שהועתקו ממקום אחר, ויש מקום ליזום מחקר נוסף שיאפשר אפיון של בתי עסק חדשים מול בתי עסק שעברו ממקום אחר.
המיקום הקוד□ של החברות
בין החברות שעברו לאזור התעשייה החדש של ראש העין ממקום אחר (68=N), ישנן חברות שקיבלו החלטה לעבור לאחר שהתבססו במקום הקודם מעל 10 שנים (כ 30%), חברות ששהו במקום הקודם בין 6-10 שנים (כ 30%), וחברות ששהו במקום הקודם עד 5 שנים (כ 40%).
מפה 7.2 מתארת את הערים העיקריות מהן עברו החברות לאזור התעשייה. עפ״י מפה זו אזור התעשייה החדש של ראש העין משך אליו פעילות עסקית בעיקר ממרכז המטרופולין - תל אביב ואזור גבעתיים, רמת גן, גבעת שאול ובני ברק. תהליך המעיד על גלישה של בתי עסק ממרכז המטרופולין אל הטבעת החיצונית. בנוסף חברות רבות עברו מפתח תקוה שנמצאת בטבעת התיכונה בקרבה גיאוגרפית לראש העין (כ 7 ק״מ מרחק אווירי) אך נשענת על מערך דרכים ארצי ואזורי אחר.
עפ״י טבלה זו, בעיות הקשורות בנקודת המוצא הן הגורמים העיקריים שדחפו את העסקי□ אל שולי המטרופולין. לבד מהעלויות הגבוהות המאפיינות את מרכז המטרופולין, הוזכרו סיבות הקשורות לצרכים הייחודיים של החברות: חברות בענף המסחר הסיטוני וענף הייצור זקוקות למבנים עם שטח תפעולי גדול, ובמרכז המטרופולין הן אכלסו מבנה קטן מידי ללא אפשרות להתרחב. חברות אחרות מענפים אלו נדחקו החוצה בשל מגמות הפיתוח באזור בו פעלו כך לדוגמא חברות שפעלו באזור תעסוקה קריית עתידים שבתל אביב, ובמרכז העסקים של רמת גן קיבלו צו הריסה לטובת הקמה של בניניי משרדים לתעשיית ההי טק.
שינויים בתוך בית העסק הם גורמי הדחיפה השניים בחשיבותם ואחריהם הזדמנויות עסקיות הקשורות בקניה ומכירה המובילות לשינוי מיקום החברה. בעיות במערך הדרכים, נגישות לא נוחה ובעיות חניה מהווים גורם דחיפה משני בלבד.
עפ״י מפה 7.3, נתח גדול (כ 55%) מהחברות שבחנו מקומות חלופיים, שקלו אתרים בטבעת התיכונה בהתמקד באזור הוד השרון, כפר סבא ורעננה ובפתח תקוה. ממצא זה מעיד על מגמת ביזור של פעילויות כלכליות, המחפשות להתרחק ממרכז המטרופולין ויחד עם זאת לשמור על קרבה סבירה אליו. בתוך מדמה זו, אזור התעשייה החדש של ראש העין התחרה בהצלחה באזורים קרובים יותר למרכז המטרופולין. הסעיף הבא בוחן את הסיבות העיקריות להתמקמות של חברות דווקא באזור זה.
סיבות להתמקמות באזור התעשייה החדש של ראש העין
הגורמים שהשפיעו על חברות להתמקם באזור התעשייה החדש של ראש העין וההשפעה היחסית של הקרבה למחלף קסם וכביש 6 על החלטות המיקום של החברות, זוהו באמצעות שני סוגים של שאלות שהופנו למרואיינים במדגם. אלו התבקשו לציין בשאלה פתוחה9 את הסיבות העיקריות לבחירה באזור התעשייה החדש של ראש העין (ראו שאלה 4.2 בשאלון - נספח 7.1), ולקבוע את מידת החשיבות של 12 גורמים שרוכזו מספרות ומחקרים דומים שנעשו בנושא בסולם של 1 (חשוב מאוד) עד 5 (כלל לא חשוב). שאלה זו תוגדר כאן כשאלה סגורה.
את התשובות שניתנו לשאלה הפתוחה ניתן לדרג עפ״י התדירות בה צויינו, וכך לקבוע את החשיבות היחסית של גורמי המיקום השונים. יודגש כי בתשובות לשאלה זו נחשפו גורמי מיקום נוספים לאלו שהוגדרו בשאלה הסגורה. טבלה 7.11 מתארת את גורמי המיקום שצויינו בתשובה לשאלה הפתוחה, וגרף 7.4 מתאר את החשיבות שהחברות ייחסו לכל גורם בשאלות הסגורות.
יובהר כי הניתוח של גורמי המיקום לא מפריד בין ההתנהגות של עסקים חדשים לבין אלו שעברו לאזור התעשייה ממקום אחר. החברות החדשות מהוות קבוצה קטנה של 13 חברות בלבד במדגם (ראו טבלה 7.9), גודל קבוצה שלא מאפשר התייחסות נפרדת לנושא זה.
עפ״י טבלה 7.11 גורמים הקשורים לתכונות המקום הם החשובים ביותר בהחלטות המיקום של החברות באזור התעשייה החדש של ראש העין. מתוכם עלויות נמוכות צוינו בתדירות הגבוהה ביותר וקרוב ל 80% מהחברות הגדירו גורם זה כחשוב או חשוב מאוד בשאלה הסגורה (ראו גרף 7.6). גורם משמעותי נוסף הוא הצרכים הפיזיים של החברה, שבאים לידי ביטוי בצורך בשטח גדול יותר ובמבנה מתאים לצורכי החברה (בהיבט של שטחי תפעול וקומת קרקע עבור חברות העוסקות באחסנה, הפצה וייצור וחלוקה נכונה של המרחב עבור משרדים). היצע מקומות החניה במקום השפיע גם הוא על החלטות המיקום, וכ 50% מהחברות ציינו גורם זה כחשוב או חשוב מאוד בשאלה הסגורה. תדמית הוא גורם משיכה נוסף הקשור לתכונות המקום שנחשף בשאלה הפתוחה, וצוין בעיקר כגורם שהשפיע על החלטות המיקום של חברות בתחום התקשורת והאלקטרוניקה והשירותים השונים.
גורמים הקשורים למיקום דורגו בשאלה הפתוחה כשניים בחשיבותם (ראו טבלה 7.11). חברות רבות ציינו בשאלה הפתוחה כי המיקום הגיאוגרפי של אזור התעשייה בתוך המטרופולין ובניגוד לכיוון של עומסי תנועה בשעות השיא היווה סיבה עיקרית להתמקמות באזור התעשייה החדש של ראש העין. הקרבה למועסקים והקרבה למגורי בעל העסק צוינו ע״י נתח גדול מהחברות (54% ו 46% בהתאמה) כגורמים חשובים או חשובים מאד בשאלה הסגורה (ראו גרף 7.6), עם זאת הקרבה לעובדים הוזכר בתדירות נמוכה בשאלה הפתוחה (ראו טבלה 7.11). רוב החברות לא יחסו חשיבות לקרבה לחומרי גלם וללקוחות (לשוק) כגורם שהשפיע על החלטות המיקום שלהן (ראו גרף 7.6). בנוסף יותר מ 60% מהחברות לא ייחסו חשיבות לקרבה למאגר כוח אדם מקצועי ומיומן בהחלטות המיקום שלהן. נראה כי נתון זה מאפיין אזור תעשייה שמרבית החברות עברו אליו, יחד עם מאגר המועסקים שלהן, ממקום אחר.
גורמים הקשורים לתחבורה דורגו בשאלה הפתוחה במקום השלישי מבחינת חשיבותם (ראו טבלה 7.12). חברות רבות ציינו בשאלה הפתוחה כי הנגישות לצירי תחבורה ארציים ואזוריים, המאפשרים זמני נסיעה קצרים לכל חלקי הארץ, היוותה גורם מרכזי בהחלטות המיקום שלהן. חלק ציינו את היתרונות שבקרבה לכביש 6 כגורם משיכה משמעותי. היתרונות היחסיים של הקרבה לכביש 6 צוינו בשאלות הפתוחות במונחים של נגישות נוחה, חסכון בעלויות נסיעה-בעיקר בהתייחס לנסיעות ארוכות (חלק הדגישו את החשיבות של הקשר לדרום הארץ) ופוטנציאל פיתוח - ציר שיסייע להתרחבות העסקית של החברה.
הקרבה לכביש 5 ולכביש 6 צוינו ע״י נתח גדול מהחברות (48% ו 44% בהתאמה) כגורמים חשובים או חשובים מאד בהחלטות המיקום שלהם בשאלה הסגורה (ראו גרף 7.6). יודגש כי לשני הכבישים יוחסה כמעט אותה חשיבות, עם יתרון קטן דווקא לכביש רוחב מס׳ 5.
לכביש מס׳ 444, שמהווה גם הוא חלק ממערך הכבישים במחלף קסם יוחסה חשיבות קטנה בלבד. למרות שחלק משמעותי מהתוואי של ציר זה עובר במקביל לכביש 6, כביש 444 לא נתפס ע״י בתי העסק כציר נגישות משמעותי. יותר מ 70% מהחברות לא ייחסו חשיבות לקרבה לתחנת הרכבת של ראש העין במחלף קסם כגורם שהשפיע על החלטות המיקום שלהן. מרואיינים רבים אף ציינו כי תחנת הרכבת נמצאת רחוק מידי מאזור התעשייה, ואין די אמצעי תחבורה ציבורית המחברים בין שני היעדים.
גורמים נוספים שנחשפו בשאלות הפתוחות, אך צוינו בתדירויות נמוכות , הם שיקולים עסקיים הקשורים בעיקר להזדמנות שנוצרה לקנות באזור התעשייה, ושיקולים אישיים הקשורים להיכרויות אישיות עם המשכיר או להתרשמות חיובית ממנו, שהשפיעו בעיקר על חברות קטנות.
החשיבות של שיקולים תחבורתיים בבחירת המיקום של החברות
תכונות מקום המוצא והיעד בראשן עלויות והצרכים הפיזיים של החברה, הם הגורמים העיקריים שדחפו את החברות שעברו לאזור התעשייה החדש של ראש העין, ומשכו אותן לאזור התעשייה. שיקולים תחבורתיים הקשורים לתשתית התחבורתית הארצית והאזורית, מהווים גורמי דחיפה ומשיכה משניים במערך השיקולים של חברות לעבור מהמקום בו פעלו, ולהתמקם באזור התעשייה.
הקרבה לכביש 6 ולכביש 5 זוהה כיתרון התחבורתי העיקרי של אזור התעשייה החדש של ראש העין. יודגש כי בשאלה הפתוחה נחשפו שני שיקולים תחבורתיים נוספים: נגישות ומיקום גיאוגרפי, הנגזרים מהמיקום של אזור התעשייה בקרבת מחלף קסם על רשת הדרכים הארצית (כביש 5 וכביש 6) והאזורית (כביש 444). מונחים אלו מעידים כי, במקרים רבים, החשיבות של מערך התחבורה נתפסת ע״י בתי העסק במושגים רחבים של "מיקום" ונגישות", ולא ע״י התייחסות למרכיבים השונים של מערך הדרכים, לרבות הרך הספציפי של כביש חוצה ישראל.
מי הן החברות שדרגו את הקרבה לכביש 6 ולכביש 5 כגורם משמעותי בהחלטות המיקום שלהן?
כדי לאפיין את החברות שראו בקרבה למחלף קסם, באמצעות הקרבה לכביש מס׳ 6 וכביש מס׳ 5, גורם מיקום חשוב בהחלטה להתמקם באזור התעשייה, בוצעו טבלאות חיתוך שבחנו את החשיבות של הגורמים הנ״ל עפ״י מאפיינים שונים (ענף כלכלי, שימוש עיקרי, גודל בית העסק עפ״י מס׳ מועסקים, שוכרים מול בעלי בית, עסקים חדשים מול עסקים שעברו, זמן הגעה לאזור התעשייה והיקף הפעילות של החברה). הציונים שניתנו לחשיבות של גורמי המיקום קובצו כך שציון חשוב מאוד (1) וחשוב (2) הוגדר כחשוב, וציון של לא משנה הרבה (3) לא חשוב (4) וכלל לא חשוב (5) הוגדר כלא חשוב.
בהתבסס על ניתוח זה, ניתן לאפיין את החברות שייחסו חשיבות לגורמי המיקום הנ״ל עפ״י היקף הפעילות שלהן, ראו טבלה 7.12. עפ״י טבלה זו, חברות בהיקף פעילות ארצי מהוות נתח עיקרי מסה״כ החברות שציינו את הקרבה לכביש 6 וכביש 5 כגורם מיקום חשוב (81% ו 74% בהתאמה). יודגש כי רק עבור הקרבה לכביש אורך מס׳ 6 קיים קשר מובהק סטטיסטית בין היקף הפעילות של החברה לחשיבות של הקרבה לכביש (p value קטן מ 0.05). הקרבה לכביש חוצה ישראל, שמספק קשר ליעדים בצפון ובדרום הארץ, היווה גורם חשוב בהחלטה של חברות שהיקף פעילותן ארצי להתמקם באזור התעשייה החדש של ראש העין.
עפ״י גרפים אלו, רוב החברות מענף השירותים העסקיים רואות בקרבה לכביש 6 ולכביש 5 גורם חשוב בהחלטה שלהן להתמקם באזור התעשייה החדש של ראש העין (64% ו 710/0 בהתאמה). קרוב ל %>60 מהחברות בענף המסחר הסיטוני מייחסות לקרבה לכביש 6 חשיבות כגורם מיקום בעוד שרק כ 40% מהחברות מייחסות חשיבות לקרבה לכביש 5. גם במקרה זה, רק עבור הקרבה לכביש אורך מסי 6 קיים קשר מובהק סטטיסטית בין ענף כלכלי לחשיבות של הקרבה לכביש, אם כי מדובר בקשר חלש יותר (בהשוואה להיקף הפעילות של החברות) עם p value קטן מ 0.1 (0.063).
רוב החברות (86%) בענף השירותים העסקיים הן חברות קטנות ובינוניות. מדובר בחברות שלא מקבלות קהל ולכן אינן צריכות להתמקם במרכז המטרופולין. הן מתבססות על נסיעות ללקוחות באתרים בהם מתנהלים פרויקטים, וליעדים נוספים כדוגמת סניפים אחרים של החברה או משרדי ממשלה בירושלים. המרואינים ציינו כי קיימת תועלת כלכלית בנסיעה ליעדים אלו בכביש 6, המאפשר חסכון משמעותי בזמן. חברה אחת ציינה את הקרבה לכביש 6 כ ׳פתרון אדיר המאפשר הגעה מהירה ללקוחות דרומה וצפונה׳ - עד כדי כך שהם שוקלים לרכוש ׳בית׳ באזור התעשייה. יודגש כי רוב החברות מענף זה התמקמו באזור התעשייה החל משנת 2000, במהלך תקופת הביצוע של כביש חוצה ישראל (ראו טבלה 7.9), כשכבר היה ידוע שכביש 6 ייפתח לתנועה תוך כשנתיים.
בענף המסחר הסיטוני המתבסס על רשת הדרכים להפצה של מוצרים למוקדי השיווק, ניתן היה לצפות לאחוז גבוה יותר של חברות שיתייחסו לכביש חוצה ישראל כגורם משמעותי בשיקולי המיקום שלהן. ניתן לנמק את המספרים הנמוכים (יחסית לחברות בענף השרותים העסקיים) בכמה סיבות: (1) עלויות הובלה מהוות נתח משמעותי מסה״כ העלויות של חברות העוסקות בהפצה. כיוון שהנסיעה בכביש 6 כרוכה בתשלום, הכדאיות הכלכלית של הנסיעה אינה גבוהה; (2) נסיעות למטרות הפצה מתבצעות בדרך כלל מחוץ לשעות העומס. בשעות אלו ניתן לנסוע בצירי התנועה הקיימים, והתועלת של השימוש בכביש חוצה ישראל נמוכה יותר. (3) בחלק מהמקרים כביש 6 לא מספק יציאות נוחות לנקודות החלוקה, בעיקר כשהן ממוקמות במרכז המטרופולין.
לא ניתן לזהות מגמה ברורה לגבי החשיבות של כביש 5 וכביש 6 כגורם מיקום עבור חברות בענף הייצור. לעומת זאת, רוב החברות מענף שירותי המחשוב, מו״פ ומענף התקשורת ואלקטרוניקה, לא רואות חשיבות בקרבה לכביש 5 ולכביש 6 כגורם שהשפיע על החלטות המיקום שלהן. על פי ממצאים אלו החברות שהשפיעו על יצירת התדמית של אזור התעשייה החדש של ראש העין כמתחם תעסוקה של חברות היי טק, ביניהם החברות הגדולות שהתמקמו באזור התעשייה כבר בתקופת הבנייה של השלב הראשון של מחלף קסם (ראו טבלה 7.8), לא הושפעו מהקרבה של המתחם למחלף קסם וכביש 6 . בסעיף הבא ייבחנו שיקולי המיקום של חברות אלו.
בפועל, עפ״י ממצאי הסקר רוב המרואינים (86%) ציינו כי העובדים בחברה משתמשים בכביש חוצה ישראל לצורכי עבודה, מתוכם כ 50% ציינו יותר ממטרת נסיעה אחת וכ- 50% ציינו כי העובדים משתמשים בכביש בתדירות גבוהה - כל יום מישהו נוסע בכביש. רק 10% מהחברות לא משלמות החזרים למי שמשתמש בכביש לצורכי עבודה. יודגש כי השאלות לגבי השימוש בכביש הופנו למרואין אחד שייצג את החברה. במחקרים הבאים שמטרתם לאפיין את השימוש בכביש מומלץ להציג שאלות בנושא למדגם המייצג את אוכלוסיית העובדים בכל חברה.
עפ״י הטבלה הנ״ל, החברות בענפי המחשבים, מו״פ והתקשורת ואלקטרוניקה התמקמו באזור התעשייה החדש של ראש העין בעיקר בשל העלות האטרקטיבית של המקום.
תכונות המקום שבאות לידי ביטוי בהיצע המבנים ועתודות קרקע להרחבה, ובהיצע מקומות החניה צויינו גם הם כגורמי מיקום חשובים. בהתייחס לגורמים אלו, שיעור גדול יותר של חברות מענף שרותי המחשוב, מו״פ (בהשוואה לחברות מענף התקשורת והאלקטורניקה) ייחסו חשיבות לתכונות אלו.
תכונות המיקום (קרבה למועסקים, קרבה לכוח אדם מיומן, וקרבה ללקוחות) פחות חשובות לחברות מענפים אלו, וחברות מענף שרותי המחשוב, מו״פ לא רואות חשיבות כלל בקרבה ללקוחות. רק כ 20% מהחברות ציינו את הקרבה לכוח אדם מיומן כגורם חשוב. בנוסף, החברות בענף התקשורת והאלקטרוניקה באזור התעשייה החדש של ראש העין הן חברות גדולות, עתירות עובדים, אך רק כ 40% ציינו את הקרבה למועסקים כגורם מיקום חשוב.
ממצאים אלו תואמים, בחלקם, לתוצאות המחקר של (2001) Frenkel, שבדק את גורמי המיקום של חברות היי טק במטרופולין חיפה. עפ״י מחקר זה זמינות הקרקע ואפשרות לפיתוח פיזי הוא גורם המיקום החשוב ביותר, אך גם זמינות של כח עבודה מיומן באזור זוהה כגורם מיקום חשוב.
החברות מענף התקשורת והאלקטרוניקה שמאכלסות את אזור התעשייה החדש של ראש העין אינן הומגניות, והן עוסקות בפעילויות שונות בהתאם לאגף שבחר להתמקם באזור התעשייה (ראו גרף 7.4). כפי שתואר בסעיף 7.2.1, 30% מהחברות עוסקות בעיקר בייצור ציוד תקשורת במפעלים ומעבדות, וב 15% עוסקות בפעילויות לוגיסטיות. ניתן להניח שפעילויות אלו אינן זקוקת, בהכרח, לכוח אדם מיומן ומכאן החשיבות הנמוכה שהחברות מענף התקשורת והאלקטרוניקה ייחסו לגורם מיקום זה.
עם זאת, כל החברות מענף שרותי המחשוב, מו״פ במדגם פועלות במשרדים (ראו גרף 7.4) וניתן להניח שהן זקוקות לכוח אדם מיומן. ניתן היה לצפות שחברות אלו ייחסו חשיבות רבה יותר לגורם מיקום זה.
מאפיינים נוספים של חברות שדרגו את הקרבה לכביש 6 ולכביש 5 כגורם משמעותי בהחלטות המיקום שלהן
עבור שאר המשתנים על פיהן ניתן לאפיין את החברות (שימוש עיקרי,גודל חברה, שוכרים ובעלי בית, עסקים חדשים ועסקים שעברו ממקום אחר וזמן הגעה לאזור התעשייה) לא ניתן לזהות התייחסות מיוחדת לקרבה לכביש 6 או לכביש 5 כגורם משמעותי בהחלטות המיקום של החברות. ממצאים אלו מפתיעים בעיקר בהתייחס לשיקולים של חברות שוכרות מול חברות שקנו ובנו את המבנה בו הן פועלות. עבור האחרונות ניתן לצפות שייקחו בחשבון מרכיבים ארוכי טווח כדוגמת פיתוח עתידי של ציר אורך ראשי ככביש 6. גם עבור עסקים שעברו לאזור התעשייה ממקום אחר מול עסקים חדשים לא ניתן לזהות התייחסות מיוחדת לכביש חוצה ישראל כגורם מיקום משמעותי (ראו טבלה 7.14).
תשתית תחבורתית גרועה היא החסרון העיקרי של אזור התעשייה החדש של ראש העין. אזור התעשייה סובל מעומסי תנועה בעיקר בשעות השיא כיון שהוא משורת ע״י כביש חד סיטרי והגישה אליו היא באמצעות כניסה אחת ויציאה אחת בלבד. אין מספיק חניות (חסרון שצוין בעיקר ע״י חברות עתירות עובדים) ודרכי הגישה לא מתאימות לתמרון של משאיות הובלה שמשרתות חברות בענף המסחר הסיטוני והתעשייה-ייצור.
בנוסף, העלויות האטרקטיביות שהיוו גורם עיקרי להתמקמות של חברות באזור התעשייה החדש של ראש העין התבררו כזמניות בלבד. כיום בעיקר בעקבות עליה בנטל המיסים העירוניים אזור התעשייה נתפס ע״י רוב החברות כאזור יקר, ורובן מרגישות שהן משלמות לעירייה מיסים גבוהים ללא תמורה (אין שרותי אחזקה ופינוי אשפה במתחם מטעם העירייה ושרותי האחזקה לוקים בחסר). גורמים אלו יחד עם הבעיות הנוספות שמצוינות בטבלה 7.15 חושפים אזור תעשייה שסובל מבעיות מקומיות, המתקשה לספק את הצרכים המגוונים של ענפי התעסוקה השונים שפועלים בו.
מעט החברות (19 במספר) שהסכימו לחשוף סיבות עיקריות למעבר מאזור התעשייה ציינו בעיקר את הצורך להוריד עלויות. אלו ציינו כי בכוונתם לעבור בעיקר לאזורי תעשייה בסביבה הקרובה: ראש העין וישובי הסביבה, הוד השרון כפר סבא (16% ו 16% בהתאמה). 16% מהחברות ציינו כי בכוונתן להתמקם בטבעת הפנימית - הרצליה ובכוונת 16% מהחברות לעבור לאזור התעשייה החדש של שוהם.
סיכום
ההתפתחות של אזור התעשייה החדש של ראש העין מבוססת בעיקר על תהליך פרוור בו חברות ממגוון של ענפים כלכליים ממרכז המטרופולין, חיפשו אזורים זולים יותר עם אפשרויות להתרחב בטבעת החיצונית של מטרופולין תל אביב.
נכון לזמן ביצוע הסקר - כחצי שנה לאחר פתיחת הקטע המרכזי של כביש 6 לתנועה, כביש 6 וכביש 5 לא צוינו כגורמים העיקריים שמשכו פיתוח לשוליים של מטרופולין תל אביב על חשבון המרכז. חברות קבעו את מיקומן באזור התעשייה בעיקר כיוון שמדובר באזור אטרקטיבי מבחינה כלכלית שסיפק את סוג והיקף השטחים הנדרשים להן. עם זאת, מיקום אזור התעשייה ברשת הדרכים הארצית והאזורית, הקרבה לכביש 6 והנגישות לכל חלקי הארץ סיפקו לו ערך מוסף וסייעו בתחרות מול אזורי תעשייה אחרים קרובים יותר למרכז המטרופלין.
קשה לאפיין את החברות שבכל זאת ראו בקרבה לכביש מס׳ 6 ולמחלף קסם גורם חשוב בהחלטות המיקום שלהם. ככלל מדובר בחברות שהיקף הפעילות שלהן הוא ארצי וחברות מענף השירותים העסקיים. ניתוחים סטטיסטיים זיהו קשר בין מאפיינים אלו למידת החשיבות שהחברות ייחסו לקרבה לכביש 6 כגורם שהשפיע על החלטות המיקום שלהן, וכביש 6 נתפס על ידן כציר עם ערך נפרד מרשת הדרכים הארצית. יודגש כי רוב החברות מענף השרותים העסקיים (כ 80%) התמקמו באזור התעשייה בין השנים 2000-2004 בתקופת הבנייה והפתיחה לתנועה של כביש חוצה ישראל, וניתן להניח שההחלטה על המיקןם של החברה בוצעה גם היא בתקופה זו.
החלטות המיקום של חברות מתחום התעשייה עתירת הידע (שירותי מחשוב מו״פ ותקשורת ואלקטרוניקה) מונעות בעיקר מעלויות נמוכות. החבורת בענפים אלו לא ראו חשיבות רבה בקרבה לכביש מס׳ 6 ומחלף קסם.
הקרבה למחלף קסם וכביש 6 נחשפו כגורמים משניים בהחלטות המיקום של חברות באזור התעסוקה של ראש העין, אך גורמים תחבורתיים מקומיים לרבות דרכי גישה בתוך אזור התעשייה והיצע החניות נמנים על הגורמים העיקריים שמשפיעים על שביעות הרצון של חברות מאזור התעשייה.
סיכום ומסקנות המחקר
השקעה בתחבורה, לרבות הקמה של כבישים מהירים חדשים, נתפסת ע״י קובעי המדיניות כמחוללת פיתוח כלכלי. כביש חוצה ישראל מתוכנן ככביש מהיר, עוקף מרכז שמטרתו לאפשר תנועה עוברת ובכך להקל על הגודש ועומס התנועה במרכז הארץ, וכן לאפשר פיזור אוכלוסייה לשולי המטרופולין ולפריפריה.
אחת הביקורות המרכזיות סביב ההקמה של כביש חוצה ישראל היא שבסביבתו יתקבצו שימושי קרקע, על חשבון השטחים הפתוחים בהם הוא עובר, ובכך יעודד תהליכי פרבור וזחילה עירונית. ביקורת זו מבוססת, בין השאר, על מודלים תחבורתיים על פיהם שיפור תחבורתי, כדוגמת הקמה של כביש מהיר חדש, ימשוך אליו בתי עסק ומשקי בית ויביא לגלישה של גבולות העיר, לביזור של שימושי קרקע ולעליה בערך הקרקע סביב הציר החדש
מחקרים אמפיריים מעידים כי כבישים מהירים עשויים להשפיע על מערך שימושי הקרקע ופיתוח כלכלי בעיקר במחלפים, המשמשים מוקדי נגישות עיקריים לאורך הכביש. מחקר זה מתמקד בשינויים במערך שימושי הקרקע סביב מחלף קסם. מטרת המחקר היא לאתר ולנתח את השינויים במערך שימושי הקרקע באזור המחלף שחלו לאורך זמן, במקביל להתפתחות של כביש חוצה ישראל והמחלף.
הדינמיקה של השינויים במערך שימושי הקרקע לאורך זמן, נבחנה באמצעות שיטות מחקר שונות בשתי רמות מרחביות:
רמת המקרו ־ מרחב ההשפעה של מחלף קסם. ברמה זו בוצע מיפוי כמותי ומרחבי של השינויים במערך שימשוי ויעודי הקרקע במרחב ההשפעה של מחלף קסם, במקביל לתקופות זמן עיקריות בתכנון וביצוע של כביש חוצה ישראל והמחלף. יובהר כי המושג יעודי הקרקע מתייחס לתמונת המצב הסטטוטורית עפ״י היעודים העיקריים בתוכניות השונות, זאת כיוון שנכון לזמן איסוף הנתונים (סוף שנת 2003) רוב התוכניות עדיין לא קיבלו ביטוי פיזי בשטח. לעומת זאת, שימושי קרקע מתייחסים לשימושים הקיימים בשטח.
במסגרת רמה זו, המחקר עוסק בשאלות הבאות:
מהו דפוס ואופי שימושי הקרקע (שרותי דרך, מרכזי מסחר, תעסוקה, מגורים) שהתמקמו ו/או תוכננו (בתוכניות סטטוטוריות) בסביבת מחלף קסם?
האם ניתן לזהות שינויים במערך שימושי הקרקע בסביבת המחלף שחלו במקביל לתהליך התכנון, ביצוע והפתיחה של הכביש והמחלף לתנועה?
רמת המיקרו ־ אזור התעשייה החדש של ראש העין, המהווה חקר מקרה בתוך מרחב ההשפעה של המחלף. ברמה זו בוצע סקר בקרב מדגם מייצג של חברות באזור התעשייה, במטרה לבחון את החשיבות של כביש חוצה ישראל ומחלף קסם ביחס לשיקולים אחרים בקביעת המיקום של חברות.
במסגרת רמה זו, המחקר עוסק בשאלות הבאות:
•	מהי חשיבותם של השיקולים התחבורתיים מול שיקולים אחרים בקביעת המיקום של חברות באזור מחלף קסם?
•	האם הפעילויות הכלכליות שהתמקמו באזור המחלף הן פעילויות חדשות או פעילויות שהועתקו ממקום אחר?
המסקנות בפרק זה מתייחסות לשאלות המחקר ברמת המקרו וברמת המיקרו, בהן עוסקת עבודה זו.
שימושים ויעודי קרקע במרחב ההשפעה של מחלף קסם -מצב קיים ומבט לעתיד.
בסעיף זה נתייחס לשאלת המחקר: מהו דפוס ואופי שימושי הקרקע (שרותי דרך, מרכזי מסחר, תעסוקה, מגורים) שהתמקמו ו/או תוכננו (בתוכניות סטטוטוריות) בסביבת מחלף קסם!
הניתוח של שאלת מחקר זו מתייחס למצב הקיים בתחום ההשפעה של מחלף קסם, נכון לזמן איסוף הנתונים (סוף שנת 2003). בתקופה זו רוב הקטע המרכזי של כביש 6 נפתח לתנועה כולל המחלף. כיוון שהמצב הקיים מתבסס על תוכניות סטטוטוריות שרובן עדיין לא קיבלו ביטוי בשטח, ניתן לבחון באמצעותן את תמונת העתיד בהתייחס לשתי תקופות זמן כלליות: העתיד הקרוב - יעודי קרקע שמעוגנים בתוכניות סטטוטוריות מאושרות וסביר שיתממשו בטווח הזמן הקצר (ראו מיפוי של יעודי הקרקע במפה 6.9 בפרק 6); והעתיד הרחוק - יעודי קרקע שמעוגנים בתוכניות סטטוטוריות בהליכי אישור מתקדמים, קרי תוכניות שהופקדו ו/או אושרו להפקדה (ראו מיפוי של יעודי הקרקע במפה 6.10 בפרק 6).
תרשימים 8.1 ו 8.2 מתארים את הפיתוח במרחב ההשפעה של מחלף קסם, לאורך תקופות הזמן הנ״ל ובמצב הקיים (נכון לתקופת איסוף הנתונים), באזור הפרברי עירוני והפרברי כפרי (בהתאמה). התרשימים מבוססים על עקרון גלי הפיתוח סביב מחלפים של 1989 ,Moon (ראו פירוט בסעיף 2.4.2, בפרק 2). קנה המידה של הפעילויות בתרשימים אלו נקבע עפ״י היקף התוכניות שמגדירות את יעודי הקרקע: פעילות בקנה מידה קטן מבוססת על תוכנית קטנה (שטח של עד 50 דונם); קנה מידה בינוני על תוכנית בינונית (בין 50 דונם 200 דונם); וקנה מידה גדול של תוכנית גדולה (שטח של 200 דונם ומעלה)
כפי שניתן לראות בתרשימים 8.1 ו 8.2 להלן, דפוס ואופי שימושי ויעודי הקרקע שהתמקמו ותוכננו בתחום ההשפעה של מחלף קסם משתנה בהתאם למרקם האורבני הקיים בסביבת המחלף.
האזור הפרברי עירוני בתחום ההשפעה של מחלף קסם מאופיין בשימושי ויעודי קרקע מגוונים, ובפעילויות קיימות ועתידיות בקנה מידה גדול ובינוני. נכון לזמן איסוף הנתונים, קיימים באזור שני גלי פיתוח עיקריים, ובעתיד הקרוב צפויים לקום באזור מרכז תעסוקה אזורי ושכונת מגורים חדשה. יש להניח שפרויקטים אלו יתפתחו בשלבים וחלקם יתממשו גם בעתיד הרחוק. למעט ההתפתחות של אזור התעסוקה האזורי ושכונת המגורים החדשה אין עדות לפעילויות חדשות שיתממשו בעתיד הרחוק. זאת למעט התוכנית להקמה של מרכז לוגיסטי, בתחום השיפוט של כפר קאסם - מדרום לכביש מס׳ 5, אשר מקודמת ע״י יזם פרטי עם אינטרס להביא למימוש מהיר של התוכנית (למרות שנכון לתקופת איסוף הנתונים, סוף שנת 2003, התוכנית עדיין לא הופקדה).
האזור הפרברי כפרי בתחום ההשפעה של מחלף קסם מאופיין במגוון קטן יותר של יעודי קרקע יחסית לאזור הפרברי עירוני, ובפעילויות קיימות ועתידיות בקנה מידה מצומצם יותר. גלי הפיתוח הראשון והשני מעידים כי בטווח הזמן של העתיד הקרוב האזור ישמור על אופיו הכפרי, ועיקר השינויים ביעודי הקרקע יתמקדו בהרחבת שטחי המגורים של הישובים הכפריים. תמונת העתיד הרחוק מצביעה על ניצנים של לחצי פיתוח גדולים יותר, שבאים לידי ביטוי בהגדרת אזור תעסוקה חקלאי ליד המושב נוה ירק.
שינויים בייעודי הקרקע בתחוס ההשפעה של מחלף קסם ברביעים השונים
בנוסף להבדלים בדפוס ואופי שימושי ויעודי הקרקע בין האזור הפרברי עירוני והאזור הפרברי כפרי, ניתן להבחין בין דפוסי פיתוח שונים בכל רביע בתוך האזורים הנ״ל.
ראש העין, שהתחילה כמועצה מקומית בתקופה שלפני התכנון של כביש חוצה ישראל והתפתחה לעיר, היא הנהנית העיקרית מפוטנציאל הפיתוח סביב המחלף. המועצה המקומית (דאז) של ראש העין יחד עם בעלי הזכות בקרקע החקלאית בתחום ההשפעה של המחלף, הכירו בפוטנציאל הפיתוח בתחום ההשפעה של מחלף קסם כבר בתקופת התכנון של כביש חוצה ישראל, והובילו תוכניות גדולות לפיתוח אזור תעסוקה אזורי ושכונות מגורים חדשות ע״י הפשרה של הקרקע החקלאית בסביבת המחלף. נכון לתקופת איסוף הנתונים (סוף שנת 2003) רוב השטחים החקלאיים (כ 90%) בתחום השיפוט של ראש העין, עברו שינוי יעוד למגורים ותעסוקה.
בתחום השיפוט של כפר קאסם, הנמצא גם הוא באזור הפרברי עירוני של מרחב ההשפעה של מחלף קסם, התמונה הסטטוטורית שונה. נכון לתקופת איסוף הנתונים (סוף שנת 2003) לא חל שינוי משמעותי במערך יעודיהקרקע בתחום ההשפעה של מחלף קסם ברביע זה, ועיקר השטחים (כ 99%) נותרו ביעוד חקלאי. המועצה המקומית כפר קאסם מתחילה להתייחס לפוטנציאל הפיתוח סביב מחלף קסם רק בתקופת הבניה של כביש חוצה ישראל (עיתוי מאוחר יותר יחסית לראש העין), ויוזמת תוכניות להקמה של שני אזורי תעסוקה גדולים: ממערב לישוב (באזור בו
מתנהלת כיום פעילות מסחרית, ברובה ללא היתרי בניה) ומדרום לכביש מס׳ 5. תוכניות אלו חלות על שטחים חקלאיים שברובם בבעלות פרטית.
הישוב מתמודד עם מספר חסמים לפיתוח: הפעילות המסחרית ממערב לישוב מפריעה לקידום תוכניות חדשות באזור, כיוון שהועדה המחוזית מתנה את קידום התוכניות בפינוי הפעילות הלא חוקית. בנוסף, ייתכן והאינטרסים של בעלי הקרקע הפרטית להסדיר את הפעילות הלא חוקית ממערב לישוב, מניעים את המועצה המקומית לקדם תוכניות להקמה של אזור תעסוקה דווקא באזור זה (המוגדר בתוכנית המתאר המחוזית ביעוד חקלאי), והמימוש של התוכנית במתכונתה הנוכחית מוטל בספק. זאת במקום להתמקד בהקמה של אזור התעסוקה מדרום לכביש מס׳ 5, באזור המיועד לכך בתוכנית המתאר המחוזית למחוז מרכז.
ברביע של גבעת השלושה ופארק אפק קיימות מגבלות סביבתיות המצמצמות את אפשרויות הפיתוח באזור. ניתן להגדיר רביע זה כאזור כפרי לשימור. כבר בתקופה שלפני התכנון של כביש חוצה ישראל הוגדרו ברביע זה אזורים עם רגישות נופית גבוהה סביב פארק אפק (סביב נחל הירקון). לאורך תקופות הזמן השונות בתכנון והקמה של כביש חוצה ישראל ומחלף קסם, אפשרויות הפיתוח במרבית השטח של רביע זה צומצמו ע״י הרחבה של השטח לשימור סביב נחל הירקון, הכולל מגבלות בנייה לשימושי מגורים, תעשייה, מלאכה תעסוקה ומסחר. בנוסף, בסוף תקופת הבניה של מחלף קסם הוגדרו באזור זה מגבלות פיתוח נוספות סביב מעיינות ראש העין.
ברביע של חגור ונווה ירק קיימת מגמת פיתוח המותאמת לאופי הכפרי של האזור, והשינויים בשימושי הקרקע ברביע מתמקדים בהרחבת אזורי המגורים בישובים הכפריים. עם זאת ניתן לזהות ניצנים של לחצי פיתוח נוספים על חשבון השטחים החקלאיים, שבאים לידי ביטוי בתוכנית ראשונית לאזור לתעסוקה חקלאית לצד נווה ירק. ניתן להגדיר רביע זה כאזור כפרי עם אפשרויות פיתוח.
שינויים בשימושים ויעודי קרקע סביב מחלף קסם לאורך זמן
בסעיף זה נתייחס לשאלת המחקר: האם ניתן לזהות שינויים במערך שימושי הקרקע בסביבת המחלף שחלו במקביל לתהליך התכנון, ביצוע והפתיחה של הכביש והמחלף לתנועה?
תאור וניתוח המיפוי הכמותי והמרחבי בעבודה זו (ראו פרקים 5 ו 6) מציגים מציאות מורכבת, בה דינמיקת הפיתוח במרחב ההשפעה של מחלף קסם מתייחסת למגוון של צורכי פיתוח, שאינן בהכרח קשורים לכביש חוצה ישראל והמחלף. עם זאת, ניתן לזהות קשר כרונולוגי בין השינויים במערך יעודי הקרקע בתחום ההשפעה של מחלף קסם, לבין ההתפתחות של כביש חוצה ישראל והמחלף. קשר זה קיים בעיקר בהתייחס לתוכניות לשינוי יעוד הקרקע החקלאית בסביבת מחלף קסם. להלן תאור של השינויים העיקריים במערך יעודי הקרקע בתחום ההשפעה של מחלף קסם, שחלו במקביל להתפתחות של כביש חוצה ישראל והמחלף:
בתקופת התכנון של כביש חוצה ישראל (בין השנים 1990-1995) קיים שיא של פעילות סטטוטורית במרחב ההשפעה של מחלף קסם (יחסית לתקופות הזמן האחרות). תקופה זו מאופיינת בתוכניות נקודתיות לשדרוג המצב הקיים, שאינן בהכרח קשורות לתכנון של כביש חוצה ישראל, לצד תוכניות גדולות לשינוי יעוד השטחים החקלאיים לאזורי תעסוקה ומגורים. בתחום השיפוט של ראש העין, קיימת, כאמור, פעילות סטטוטורית להקמת אזור תעסוקה ושכונות מגורים חדשות, ע״י הפשרה של השטחים החקלאיים בקרבת המחלף. פעילות זו חלה במקביל לאקלים של צמיחה כלכלית, שנבעה בין השאר מגל העלייה בשנים אלה, ומהאפשרות החדשה שנוצרה,בין השאר ע״י החלטה 611 של מועצת מקרקעי ישראל, להסב קרקעות חקלאיות נרחבות לבניה.
בתקופת הבניה של מחלף קסם (בין השנים 1996-1999) השחקנים המקומיים (יזמים, בעלי זכות בקרקע והרשויות המקומיות) פועלים למקסם את אפשרויות הפיתוח בתחום ההשפעה של מחלף קסם. בתחום השיפוט של ראש העין קיימת תנופת פיתוח שבאה לידי ביטוי בניסיון למקסם זכויות בניה באזור התעסוקה החדש ובשכונת המגורים הצמודה לו. סביב קיבוץ גבעת השלושה (ברביע ג׳) מתעוררות יוזמות פיתוח ראשוניות ע״י הגדרה של שימושי קרקע עם אופציה לפיתוח אקסטנסיבי בשטחים הפתוחים שבין כביש 6 לקיבוץ גבעת השלושה, והגדרת אופציה להרחבה צמודת דופן של הקיבוץ.
בתקופת הבניה של כביש חוצה ישראל (בין השנים 2000-2003) חלה התמתנות בתנופת הפיתוח בעקבות מגבלות סביבתיות חדשות שזוהו בסביבת מחלף קסם, והתערבות של הועדה המחוזית לתכנון ובניה לוויסות היקף הפיתוח. בסוף תקופת הבניה של מחלף קסם, משרד הבריאות קבע מגבלות סביבתיות חדשות בסביבת המחלף במטרה לשמור על מי התהום באזור מעיינות ראש העין. בעקבות מגבלות אלו, צומצמו זכויות הבניה בתוכנית לאזור תעסוקה צומת קסם בכ 40%, ובוטלה התוכנית להקמת שכונת גבעת השלושה. בנוסף, ברביע של פארק אפק וגבעת השלושה (רביע ג׳) בוטלו הכוונות לפיתוח גני אירועים או שימושים אחרים לנופש אקסטנסיבי ליד קיבוץ גבעת השלושה. בנוסף להשפעה של המגבלות הסביבתיות החדשות על היקף השינויים במערך יעודי הקרקע, הוועדה המחוזית לתכנון ובניה הופכת שחקן מרכזי שאחראי לוויסות השינויים בסביבת המחלף. ההתערבות של הועדה המחוזית באה לידי ביטוי בעיקר בצמצום מספר יחידות הדיור בשכונה המתוכננת מדרום לאזור תעסוקה קסם (שכונת חורשים). הצמצום נעשה לאחר שהועדה בחנה את היקף הבניה שהוצע ע״י היזמים בראיה אזורית.
תקופה זו מאופיינת גם בדינמיקה של פיתוח שפונה בעיקר לכביש חוצה ישראל ולמחלף. דינמיקה זו באה לידי ביטוי בתוכניות מוטות תחבורה - להקמה של תחנת דלק ותחנת רכבת בסביבת המחלף, וביוזמות חדשות, בתחום השיפוט של כפר קאסם, להקמה של אזורי תעסוקה ע״י הפשרה של השטחים החקלאיים בסביבת המחלף.
עד כה שאלות המחקר התייחסו לשינויים במערך שימושי הקרקע במרחב ההשפעה של מחלף קסם - ברמת המקרו. הניתוח של שאלות המחקר התבסס על מיפוי כמותי ומרחבי של תוכניות סטטוטוריות, בשלבים שונים של תכנון, שרובן לא קיבל עדיין ביטוי פיזי בשטח.
שאלות המחקר הבאות עוסקות בהשפעה של כביש חוצה ישראל ומחלף קסם, על החלטות המיקום של פעילויות שכבר קיימות במרחב ההשפעה של מחלף קסם ופועלות באזור התעשייה החדש של ראש העין. הניתוח של שאלות המחקר בסעיפים הבאים מתבסס על תוצאות של סקר חברות שבוצע באזור התעשייה.
יובהר כי הסקר בוצע בין החודשים מאי-יולי, 2004 - כחצי שנה לאחר שהקטע המרכזי של כביש חוצה ישראל נפתח לתנועה לכל אורכו, לפיכך ההשפעות שנמצאו בסקר זה הן השפעות לטווח הקצר.
שיקולים תחבורתיים בקביעת המיקום של חברות עסקיות
שאלת המחקר אליה נתייחס בסעיף זה היא: מהי חשיבותם של השיקולים התחבורתיים מול שיקולים אחרים בקביעת המיקום של חברות באזור מחלף קסם.
מתוצאות המחקר האמפירי עולה כי לשיקולים התחבורתיים, לרבות הקרבה לכביש חוצה ישראל ומחלף קסם, היתה השפעה משנית על החלטות המיקום של החברות באזור התעשייה החדש של ראש העין. הגורמים החשובים שהשפיעו על החלטות המיקום היו תכונות המקום, וגורמים הקשורים למיקום של אזור התעשייה.
עפ״י תוצאות הסקר, גורמים הקשורים לתכונות המקום הם החשובים ביותר בהחלטות המיקום של החברות. עלויות נמוכות צוינו בתדירות הגבוהה ביותר, וקרוב ל 80% מהחברות ציינו גורם זה כבעל חשיבות בהחלטות המיקום שלהן.
גורם חשוב נוסף הוא האפשרות לפיתוח פיזי- הצורך בשטח גדול יותר ובמבנה שמתאים לצורכי החברה (בהיבט של שטחי תפעול ומיקום בקומת קרקע עבור חברות העוסקות באחסנה, הפצה וייצור, וחלוקה נכונה של המרחב עבור משרדים). בהשוואה לתחזית הבניה לעסקים במטרופולין תל אביב, הצופה גידול בשטח המבונה לעובד בשנת 2016 2, אזור התעשייה החדש של ראש העין מציע כבר בשנת 2003 תנאים מרווחים לפעילויות עתירות שטח ועתירות עובדים כאחד. חברות עתירות שטח פועלות בממוצע של 50 מ״ר למועסק בהשוואה ל 45 מ״ר בתחזית, וחברות עתירות עובדים פועלות כבר בשנת 2003 בשטח הזהה לתחזית - ממוצע של 20 מ״ר למועסק.
היצע מקומות החניה צוין גם הוא כגורם חשוב בקביעת המיקום של החברות. ניתן להתייחס לגורם זה כשיקול תחבורתי הקשור לתכונות המקום.
גורמים הקשורים למיקום זוהו כגורמים שניים בחשיבותם. מרכיבי הנוחות במיקום: הקרבה למועסקים והקרבה למגורי בעלי העסק, צוינו ע״י שיעור גדול מהחברות כגורמים חשובים.
גורמים הקשורים לתחבורה זוהו כשלישיים בחשיבותם. הקרבה לכביש 5 ולכביש 6 צוינו ע״י קרוב ל 50% מהחברות (48% ו44% בהתאמה) כגורמים חשובים בהחלטות המיקום שלהם. לשני הכבישים יוחסה כמעט אותה חשיבות, כך שלכביש מס׳ 6 אין ערך מוסף בעיני החברות מלבד היותו חלק מרשת הדרכים הארצית. תחנת הרכבת של ראש העין במחלף קסם, המהווה אמצעי התחבורה הציבורית העיקרי שמשרת את מרחב ההשפעה של מחלף קסם, צוין ע״י רוב החברות כגורם מיקום בעל חשיבות נמוכה. מרואיינים רבים ציינו כי תחנת הרכבת נמצאת רחוק מידי מאזור התעשייה ואין די אוטובוסים שמחברים בין שני היעדים.
למרות ששיקולים תחבורתיים מהווים גורם מיקום משני בהחלטות המיקום של חברות, החשיבות של גורם זה משתנה בהתאם להיקף הפעילות של החברה (אזורי, ארצי או בן־לאומי) ולענף כלכלי. נתח גדול מסה״כ החברות שהיקף הפעילות שלהן ארצי ציינו את הקרבה לכביש 6 וכביש 5 כגורם מיקום חשוב, כאשר רק עבור הקרבה לכביש חוצה ישראל קיים קשר סטטיסטי בין היקף הפעילות של החברה לחשיבות של הקרבה לכביש. עבור חברות שפועלות בהיקף ארצי, לקרבה לכביש חוצה ישראל חשיבות כאמצעי להפצה של מוצרים ושירותים ברחבי המדינה.
בהתייחס לחשיבות שחברות מענפים כלכליים שונים מייחסות לשיקולים תחבורתיים, ענף השירותים העסקיים הוא הרגיש ביותר לנגישות לכביש חוצה ישראל ולכביש 5 (יחסית לשאר הענפים הכלכליים במדגם). שיעור גדול מהחברות בענף השירותים העסקיים ציינו את הקרבה לכביש 6 ולכביש 5 כגורם חשוב בהחלטה שלהן להתמקם באזור התעשייה החדש של ראש העין (64% ו 71% בהתאמה). רוב החברות בענף זה הן חברות קטנות ובינוניות שמתבססות על קשר ישיר עם לקוחות, ועל נסיעות לאתרים שונים בהם מתנהלים פרויקטים וליעדים נוספים כדוגמת סניפים אחרים של החברה או משרדי ממשלה בירושלים. מחלף קסם מהווה עבור חברות אלו, מוקד נגישות ליעדי נסיעה בתוך המטרופולין (באמצעות כביש מס׳ 5) ומחוצה לו. המראוינים ציינו כי הקרבה לכביש חוצה ישראל מאפשרת חיסכון משמעותי בזמן הנסיעה ליעדים הפזורים ברחבי הארץ. יודגש כי רוב החברות מענף השרותים העסקיים (כ 80%) התמקמו באזור התעשייה בתקופת הבנייה והפתיחה לתנועה של כביש חוצה ישראל (בין השנים 2000-2004).
ענף המסחר הסיטוני, רגיש גם הוא לנגישות לכביש חוצה ישראל (56% מהחברות בענף ציינו גורם זה כגורם מיקום בעל חשיבות) , אם כי בשיעור נמוך יותר יחסית לחברות בענף השירותים העסקיים. בענף זה, המתבסס על רשת הדרכים להפצה של מוצרים למוקדי השיווק, ניתן היה לצפות לרגישות גבוהה יותר לקרבה לכביש 6. ייתכן והרגישות הנמוכה יחסית נובעת מהסיבות הבאות: (1) עלויות נסיעה מהוות נתח משמעותי מסה״כ העלויות של חברות המתבססות על הפצה. כיוון שהנסיעה בכביש 6 כרוכה בתשלום הכדאיות הכלכלית של הנסיעה אינה גבוהה ;(2) נסיעות למטרות הפצה מתבצעות בדרך כלל מחוץ לשעות העומס. בשעות אלו ניתן לנסוע בצירי התנועה הקיימים, והתועלת של השימוש בכביש חוצה ישראל נמוכה יותר. (3) בחלק מהמקרים כביש 6 לא מספק יציאות נוחות לנקודות החלוקה, בעיקר כשהן ממוקמות במרכז המטרופולין.
לחברות בענף המחקר והפיתוח והתקשורת והאלקטרוניקה רגישות נמוכה לקרבה לכביש 6 ולכביש 5. כנראה כיוון שבחברות אלה מרכיב הנסיעות לצורכי עבודה קטן והעברת מידע וידע נעשית בעיקר באמצעים אלקטרוניים. תכונות המקום, בראשם העלות הנמוכה הם גורמי המיקום העיקריים שהניעו את החברות בענפים אלו להתמקם באזור התעשייה החדש של ראש העין.
עסקים חדשים או עסקים שעברו ממקום אחר?
בסעיף זה נתייחס לשאלת המחקר: האם הפעילויות שנוצרו סביב המחלף הן פעילויות חדשות או פעילויות שהועתקו ממקום אחר?  שאלת מחקר זו מתייחסת לתועלת המרחבית של ההתפתחות של אזור התעשייה החדש של ראש העין. זאת לאור העובדה שעפ״י מחקרים אמפיריים, פיתוח כלכלי סביב כבישים מהירים חדשים מתרחש לעיתים על חשבון פיתוח באזור אחר (בדרך כלל בעל אופי אורבני זהה). כלומר, השקעה בכבישים מהירים עשויה לכוון צמיחה כלכלית לאזור בו עובר הכביש, אך אינה משפיעה על סה״כ הצמיחה הכלכלית בקנה מידה ארצי.
ההתפתחות של אזור התעשייה החדש של ראש העין מבוססת בעיקר על גלישה של פעילות כלכלית ממרכז המטרופולין ומהטבעת התיכונה. עפ״י ממצאי הסקר יותר מ 80% מהחברות שהתמקמו באזור התעשייה החדש של ראש העין עברו ממקום אחר. רוב החברות (כשני שליש מסה״כ החברות שעברו), הגיעו לאזור התעשייה ממרכז המטרופולין (הגלעין והטבעת הפנימית של מטרופולין תל אביב). היקף קטן יותר של חברות (כרבע מסה״כ החברות שעברו) הגיעו משולי המטרופולין (הטבעת התיכונה) - בעיקר מפתח תקוה (ראו מפה 7.2 בפרק 7). יצוין כי נתח גדול (כ 50%) מהחברות שבחנו מקומות חלופיים, שקלו אתרים בטבעת התיכונה בהתמקד באזור הוד השרון, כפר סבא ורעננה ובפתח תקוה. ממצא זה מעיד על מגמת ביזור של פעילויות כלכליות, המחפשות להתרחק ממרכז המטרופולין ויחד עם זאת לשמור על קרבה סבירה אליו. יתרונות המקום והמיקום של אזור התעשייה החדש של ראש העין (כפי שפורטו בסעיף 8.3 לעיל), יחד עם מגמה זו תמכו במידה רבה בהתפתחות של אזור התעשייה.
הגורמים העיקריים שדחפו את העסקים ממקומם, הם בעיות הקשורות לתכונות המקום ממנו עברו. אלו כוללות עלויות גבוהות, מבנה לא מתאים, וחברות שנדחקו החוצה בשל מגמות הפיתוח באזור בו הן פעלו. שינויים בעסק (התרחבות של העסק, ריכוז של פעילויות ושינויים בהנהלה) מהווים גורם נוסף שדחף את החברות לשנות את מיקומן. בעיות תחבורה (פקקים ונגישות לא נוחה) מהווים גורמי דחיפה משניים בלבד.
החברות שנדחקו החוצה ממרכז המטרופולין הן בעיקר פעילויות עתירות שטח מענף המסחר הסיטוני והייצור. פעילויות אלו התקשו להתקיים במרכזי עסקים במרכז המטרופולין (כדוגמת קריית עתידים בתל אביב ומתחם הבורסה ברמת גן), בהן קיימת מגמת פיתוח של בניני משרדים
בצפיפות גבוהה על חשבון המגרשים הגדולים הנדרשים לענפים אלו. עפ״י ממצאי הסקר, יותר מ 60% מהחברות בענף הייצור וכמחצית מהחברות בענף המסחר הסיטוני הן בעלות הבית של המבנה בו הן פועלות. ממצא המעיד על כך שחברות אלו זקוקות למבנה המכוון לצורכיהן ומוכנות להשקיע את הזמן והמשאבים הנדרשים לקנייה של מבנה מתאים.
מדובר בדינמיקה של שינוי בהרכב הפנימי של פעילויות כלכליות בתוך מטרופולין תל אביב, התורמת לניצול יעיל יותר של משאב הקרקע במרחב המטרופוליני.
ממצאים נוספים הנוגעים לאזור התעשייה החדש של ראש העין
אזור התעשייה החדש של ראש העין מתברר בעבודה זו כהזדמנות שהוחמצה. במקום ליצור אזור אטרקטיבי שיספק לאוכלוסיית העסקים בו תמורה הולמת עבור המחיר, עפ״י ממצאי הסקר קרוב ל 50% מהמרואיינים אינם שבעי רצון מאזור התעשייה, והיקף דומה של חברות ציינו כי הן שוקלות לעזוב את המקום. בנוסף, האזור לא נהנה מגידול נוסף וכ 35% מהשטחים הבנויים נותרו בלתי מאוכלסים 3.
בעיות תחבורתיות בתוך אזור התעשייה הוגדרו ע״י החברות במדגם כחסרון העיקרי של המקום. מערך הדרכים הפנימי והיצע החניות לא תומכים בצרכים השונים של מגוון הענפים המאכלסים את האתר. הקיבולת של מערך הכבישים הפנימי לא מתאימה לגידול בעומסי התנועה, שחל בעיקר עם הכניסה של תעשיות עתירות עובדים לאתר (הכוללות את ענפי השרותים, מחקר ופיתוח ותקשורת ואלקטרוניקה). בנוסף, קיים מחסור במקומות חניה שישרתו את העובדים ואת הלקוחות של ענפים אלו. בהתייחס לחברות מענפי היצור והמסחר הסיטוני, רוחב הכבישים אינו מאפשר תמרון של משאיות גדולות המובילות סחורה עבורן. בעקבות זאת שעות העומס באזור התעשייה מאופיינות בפקקי תנועה בכניסה וביציאה מהאתר.
המחירים האטרקטיבייים שהיוו גורם עיקרי להתמקמות של חברות באזור התעשייה החדש של ראש העין התבררו כזמניים בלבד. לדברי המרואיינים חלה עליה בנטל המיסים העירוניים, ורובם ציינו שהם משלמים לעירייה מיסים גבוהים ללא תמורה (אין שרותי אחזקה ופינוי אשפה במתחם מטעם העירייה ושרותי האחזקה לוקים בחסר). אי השקעה של העירייה בתחזוקה של תשתיות ושטחים ציבוריים צוינו ע״י המרואיניים כבעיה נוספת. וכן צויין כי שירותי התחבורה הציבורית למתחם, בעיקר מתחנת הרכבת בצומת קסם לוקים בחסר.
מסקנות
ההשפעה של כביש חוצה ישראל על שימושיס ויעודי קרקע במרחב ההשפעה של מחלף קסם
1.	יחסי הגומלין בין הפיתוח סביב מחלף קסם וההתפתחות של כביש חוצה ישראל: ניתן לזהות קשר כרונולוגי בין השינויים במערך שימושי ויעודי הקרקע בתחום ההשפעה של מחלף קסם, לבין ההתפתחות של כביש חוצה ישראל והמחלף. קשר זה קיים בעיקר בהתייחס לתוכניות לשינוי יעוד הקרקע החקלאית בסביבת מחלף קסם. יובהר כי שיטת המחקר מתמקדת בבחינת השינויים בשימושי הקרקע במקביל לתקופות זמן עיקריות בהתפתחות של כביש חוצה ישראל ומחלף קסם, ולא ניתן לקבוע האם קיים קשר ישיר של השפעה(חד -חד ערכי) בין השינויים בשימושי הקרקע לבין ההתפתחות של כביש חוצה ישראל.
קשה יותר לקבוע קשר כרונולוגי בין השינויים בשימושי הקרקע לבין ההתפתחות של כביש חוצה ישראל, עבור שינויים סטטוטוריים במצב הקיים (לדוגמא: תוכניות לשדרוג המצב הקיים). במקרים אלו מומלץ לנקוט בשיטות נוספות, לדוגמא: בחינה של שינויים בערך הקרקע או ביצוע סקרים הבוחנים את ההשפעה של הכביש על החלטות מיקום של משקי בית ו/או מקומות תעסוקה.
2.	פיתוח מול שימור: עפ״י הניתוח של השינויים העיקריים במערך יעודי הקרקע בתחום ההשפעה של מחלף קסם, שחלו במקביל להתפתחות של כביש חוצה ישראל והמחלף -מחלף קסם הופך מגורם מאיץ פיתוח לגורם מגביל פיתוח. במרחב ההשפעה של מחלף קסם קיים קונפליקט בין האינטרסים של יזמי הפרויקטים השונים למקסם את פוטנציאל הפיתוח סביב המחלף, לבין ההשפעה של פרויקטים אלו על משאבי הטבע (מים, וקרקע) באזור.
קונפליקט זה צף ועולה בשלב מאוחר יחסית, לאחר שמחלף קסם הוקם, כאשר משרד הבריאות התריע על הצורך בשימור מי התהום באזור מעיינות ראש העין. מגבלות סביבתיות שהוטלו ע״י גופי התכנון המחוזיים כדי להגן על מי התהום, מיתנו את לחצי הפיתוח והובילו לצמצום היקף הפרויקטים באזור בו זוהה חשש לזיהום מקורות המים, ואף לביטול תוכנית לשכונת מגורים חדשה בתחום השיפוט של של ראש העין.
3.	תמתת העתיד: מגוון שימושי ויעודי הקרקע והיקף הפעילויות הקיימות והמתוכננות בתחום ההשפעה של מחלף קסם, מעידים על כך שלמחלף קסם פוטנציאל להתפתח לעיירת מחלף (עפ״י הגדרה של 1989 ,Moon), שתתפקד כמרכז אזורי. ניתן לשער שלחצי הפיתוח באזור מחלף קסם וקונפליקטים נוספים בין פיתוח לשימור רק יתגברו עם הזמן, בעיקר באזורים הכפריים.
4.	מצב קיים: העיתוי של יוזמות התכנון במרחב ההשפעה של מחלף קסם ותכונות התוכניות (הרכב שימושי הקרקע וגודל התוכנית) שונה בכל רביע, ומושפע משימושי הקרקע הקיימים בסביבת המחלף. רוב השינויים במערך יעודי הקרקע בכל רביע מוכתבים מלמטה, ע״י השחקנים המקומיים: יזמים פרטיים, בעלי זכות בקרקע, הרשות המקומית וועדת התכנון המקומית. אלו פועלים למקסם פיתוח - כל רשות מקומית בתחום שיפוטה.
5.	תכנון ברמה מקומית מול תכנון כוללני: התכנון של מחלף קסם במסגרת תמ״א 31 א׳ התייחס לתכנון בתחום רצועת הכביש בלבד, גישת תכנון אשר חשפה את מרחב ההשפעה של המחלף ללחצי תכנון מצד השחקנים המקומיים.
ראש העין היא הנהנית העיקרית ממיקומה בקרבת המחלף, אשר בנוסף לשני אזורי תעסוקה הפועלים בתחום שיפוטה, יזמה פרויקטים חדשים להקמת אזור תעסוקה אזורי ושכונת מגורים חדשה בצמוד למחלף. כפר קאסם פועלת לפיתוח שני אזורי תעסוקה נוספים בתחום שיפוטה, וקיימים ניצני פיתוח של אזורי תעסוקה בתחום המועצה האזורית דרום השרון.. דפוס זה מוביל לריבוי של פעילויות דומות על חשבון השטחים החקלאיים סביב המחלף, וכן למצב בו ראש העין מממשת את פוטנציאל הפיתוח סביב מחלף קסם יותר מהישובים האחרים.
התייחסות למרחב ההשפעה של מחלפים (בכלל זה מחלף קסם) כאל יחידת תכנון אחת, עם אינטרס אזורי משותף, תימנע מהשחקנים המקומיים להוביל את דפוסי הפיתוח במרחב עפ״י האינטרסים שלהם. תכנון מסוג זה יוביל מדיניות תכנון כוללנית שתשרת את צרכי הפיתוח האזוריים, כך שכל הרשויות המקומיות בתחום ההשפעה של המחלף ייהנו מהפעילות הכלכלית שתיווצר באזור.
ההשפעה של כביש חוצה ישראל ומחלף קסם על התפתחות של אזור התעשייה החדש של ראש העין
1.	החשיבות של שיקולים תחבורתיים מול שיקולים אחרים בקביעת המיקום של חברות באזור התעשייה החדש של ראש העין: נכון לזמן ביצוע הסקר - כחצי שנה לאחר פתיחת הקטע המרכזי של כביש 6 לתנועה, חברות קבעו את מיקומן באזור התעשייה בעיקר כיוון שמדובר באזור אטרקטיבי מבחינה כלכלית שסיפק את סוג והיקף השטחים הנדרשים להן. לקרבה לכביש חוצה ישראל ומחלף קסם, היתה השפעה משנית על החלטות המיקום של החברות באזור התעשייה.
עם זאת, החשיבות של הקרבה לכביש חוצה ישראל וכביש 5 כגורם שהשפיע על החלטות המיקום של חברות באזור התעשייה החדש של ראש העין משתנה בהתאם להיקף הפעילות של החברה (אזורי, ארצי או בן־לאומי) ולענף כלכלי. עבור ענפים כלכליים מסוימים, כדוגמת מסחר סיטוני ייתכן ותשלום האגרה עבור נסיעה בחלק המרכזי של כביש חוצה ישראל משפיעה על הכדאיות הכלכלית של השימוש בכביש, ועל חשיבותו כגורם מיקום.
2	.פיתוח חרש מול פיתוח שעבר ממקום אחר: ההתפתחות של אזור התעשייה החדש של ראש העין מבוססת בעיקר על גלישה של פעילות כלכלית ממרכז המטרופולין ומהטבעת התיכונה. בתהליך זה, התועלות המתקבלות בתחום ההשפעה של מחלף קסם הן תועלות שהועברו מאזורים אחרים - בעיקר מאזור המרכז של מטרופולין תל אביב.
בהתייחס לחברות מענף הייצור והמסחר הסיטוני, התמונה מעט שונה. תעשיות אלה נקלטו באזור התעשייה החדש של ראש העין לאחר שנדחקו החוצה ממרכז המטרופולין. למרות שמדובר במעבר של חברות לפרברים, פעילויות אלו מפנות שטחים גדולים לפיתוח של פעילויות כלכליות המתאימות יותר למרכז המטרופולין. תהליך זה תומך בפיזור יעיל יותר של פעילויות כלכליות במרחב המטרופוליני, וכן מפנה מקום לפיתוח חדש של עסקים הפועלים במרכז המטרופולין.
3	.אזור התעשייה החדש של ראש העין כהזדמנות שהוחמצה: אזור התעשייה החדש של ראש העין התפתח באופן ספונטני ללא בקרה וללא תכנון מראש וכיום האתר מאוכלס במגוון של פעילויות כלכליות שיש ביניהן קונפליקט, ולדברי המרואינים הוא אינו מספק תמורה הולמת עבור עלות השהייה באתר.
אזור התעשייה החדש של ראש העין לא יכול להמשיך ולהתפתח באופן ספונטני. גוף מנהל התומך בכל היבטי הפיתוח במתחם התעסוקה ומבצע בקרה על הפעילויות שמתמקמות בו, עשוי לסייע לשיפור המצב של אזור התעשייה ולתמוך בצמיחה של המתחם לאורך זמן.
4	.נגישות מיקרו מול נגישות מקרו: עפ״י ממצאי הסקר, שיקולים תחבורתיים הקשורים לתשתית התחבורתית הארצית והאזורית, מהווים גורמי דחיפה ומשיכה משניים במערך השיקולים של חברות לעבור מהמקום בו פעלו, ולהתמקם באזור התעשייה החדש של ראש העין. למרות ההשפעה המשנית של גורמי מיקום תחבורתיים ברמת המקרו, לנגישות המקומית השפעה משמעותית על שביעות הרצון של החברות מאזור התעשייה. מערך הדרכים הפנימי והיצע החניות באזור התעשייה לא תומכים בצרכים השונים של מגוון הענפים המאכלסים את האתר.
תכנון וניהול נכון של התשתית התחבורתית המקומית, עשוי להוות מרכיב מרכזי שיתמוך בהתפתחות ובשגשוג של אזורי תעסוקה לאורך זמן. תכנון מסוג זה יתייחס להיבטים התחבורתיים כגון: מערך דרכים פנימי והיצע מקומות חניה שתומכים ומשרתים את הפעילויות הקיימות והעתידיות באזור התעסוקה, שרותי תחבורה ציבורית הולמים כולל תיאום בין האמצעים השונים (רכבת ואוטובוסים), ודרכי גישה להולכי רגל ורוכבי אופניים.
עפ״י ממצאי המחקר, נכון לתקופת המחקר. המתייחס להשפעה של כביש חוצה ישראל לטווח הקצר, הכביש ממריץ בעיקר כוונות פיתוח שעדיין לא קיבלו ביטוי פיזי בשטח. כוונות אלו באות לידי ביטוי בתוכניות סטטוטריות לשינוי יעוד של הקרקע החקלאית בתחום ההשפעה של מחלף קסם. בהתייחס להתפתחות של פעילויות כלכליות שכבר קיימות באזור התעשייה החדש של ראש העין, כביש חוצה ישראל והמחלף מכוונים את הפיתוח המתרחש באזור התעשייה, אך הגורמים העיקריים שמשפיעים על מיקום הפעילויות הם תכונות המקום והמיקום של מתחם התעסוקה.
בשתי הרמות המרחביות שנבחנו במחקר זה ,רמת המקרו והמיקרו, ניכר הצורך בניהול נכון של תהליכי התכנון והפיתוח במתחמים. זאת במטרה לבקר תהליכי תכנון המוכתבים ע״י השחקנים המקומיים במרחב ההשפעה של מחלף קסם, והתפתחות ספונטנית של אזור התעשייה החדש של ראש העין.
ככלל, מחלף קסם מספק נגישות למוקדי ביקוש שונים במרחב ההשפעה של המחלף, ביניהם אזור התעשייה החדש של ראש העין. עם זאת, פרויקטים חדשים בתחום ההשפעה של המחלף, לא יכולים להישען רק על הנגישות האזורית והארצית של מחלף קסם. ההצלחה של פרויקטים קיימים ומתוכננים תלויה במידה רבה בתכנון ובתחזוקה של המקום, בעיקר בהתייחס לנגישות בתוך המתחם.
השפעה של פרוייקט תחבורתי ככביש חוצה ישראל על שימושי הקרקע סביבו היא ארוכת טווח, ועשויה להמשיך עד לתקופת זמן משמעותית לאחר שהכביש נפתח לתנועה. כך לדוגמא, עפ״י(1995) Guiliano מדובר בטווח זמן של בין 10-20 שנה מבניית הכביש - בעיקר כיון שמדובר במעבר של הון. עבודה זו מתמקדת בתקופת התכנון והקמה של כביש חוצה ישראל ומחלף קסם. במסגרת תקופות זמן אלו נבחנו השינויים במערך שימושי הקרקע כתגובה לציפייה (expectation) להקמה של כביש חוצה ישראל.
בהתייחס לשיקולי המיקום של חברות באזור התעשייה החדש של ראש העין, יובהר כי העבודה עסקה בשינויים ובהחלטות המיקום של החברות בטווח הזמן של עד כחצי שנה ממועד פתיחת הקטע המרכזי של הכביש לתנועה - דהיינו השפעות לטווח הקצר. ייתכן שזמן התגובה של פעילויות עסקיות לשיפור בנגישות בעקבות ההקמה של כביש חוצה ישראל ארוך יותר. בנוסף, כביש חוצה ישראל נפתח לתנועה בתקופה של מיתון וניתן לשער שהאקלים הכלכלי המדיני האט את קצב ההתפתחות של פעילויות כלכליות סביבו.
הצעות למחקרי המשך
מומלץ לבחון שוב את ההשפעה של כביש חוצה ישראל באזור מחלף קסם על החלטות המיקום של חברות עיסקיות במטרופולין תל אביב לאחר שהקטעים הצפוניים והדרומיים יפתחו לתנועה והוא יממש את תכליתו ככביש אורך ארצי, וכן לבחון את ההשפעה של ציר זה בצפון ובדרום הארץ -שם רשת הדרכים מפותחת פחות וניתן לשער שהערך המוסף של הכביש יהיה גדול יותר. בנוסף, מומלץ לבחון שוב את תמונת המצב הסטטוטורית במרחב ההשפעה של מחלף קסם ולבדוק איזה תוכניות מומשו או שונו, וכיצד השתנו שימושי ויעודי הקרקע בטווח הזמן הבינוני?
במסגרת עבודה זו מתברר כי ראש העין היא הנהנית העיקרית ממיקומה בסמוך למחלף קסם ומצליחה לממש את פוטנציאל הפיתוח סביב המחלף יותר מהישובים האחרים. מומלץ לבחון מהם הגורמים שסייעו לרשות מקומית אחת להצליח יותר מהרשויות האחרות במרחב ההשפעה של מחלף קסם.