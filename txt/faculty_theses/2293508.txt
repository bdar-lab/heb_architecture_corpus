מבוא
אזורים להולכי רגל הפכו להיות תופעה פופולארית ב- 40 השנים האחרונות בארצות רבות (בעיקר בארה״ב ואירופה) באזורי ה- Downtown וגם בישראל. אזורים אלו מושכים מבקרים והופכים עם השינויים בדפוסי החיים בעולם המערבי, למרכזי בילוי וצריכה, למוקדי אירוע ולמקומות שיטוט ציבוריים.
כיום, לאור מגמות של גידול בזמן הפנוי, חזרה אל העיר (גילוי יתרונותיה, התחדשות עירונית, הצערה והתברגנות), צריכה כפעילות פנאי, הצורך בקומוניקציה אנושית והעלייה במודעות לבריאות - מקומות להולכי רגל הינם אלמנטים חשובים בהעלאת איכות החיים העירונית. בעשור האחרון גם גוברת ההכרה בנחיצותה של תחבורה בת קיימא המהווה חלק מתפישה כוללת של "תכנון בר קיימא" אשר אמור לתת מענה לבעיות המתעוררות עקב התרבות השימוש ברכבים הפרטיים במיוחד במרכזים עירוניים. כחלק ממגמה זו מופנים תקציבים לפיתוח תחבורה ציבורית ולעידוד רכיבה על אופניים והליכה ברגל.
העבודה בנויה מארבעה חלקים עיקריים: סקר ספרות, הצגת המחקר האמפירי, ממצאים, דיון ומסקנות.
החלק הראשון של המחקר איתר תבחינים להצלחה/כשלון של מדרחוב באמצעות סקירה תיאורטית וסקר ספרות מקיף של מחקרים ופרויקטים שבוצעו בחו״ל.
החלק השני מציג את המחקר האמפירי, אשר בוצע בשני אזורים שונים: מדרחוב "דרך היין" בזכרון יעקב ומדרחוב נורדאו בחיפה. מוצגות מטרות המחקר ושאלותיו, מוגדר ומתואר אזור המחקר, מוצגים כלי המחקר (ראיונות ותצפיות) ושיטות הניתוח הסטטיסטי. במחקר האמפירי נבחנו 2 המדרחובים לאור תבחיני ההצלחה שאותרו בסקר הספרות ואותרו תבחיני הצלחה נוספים שעלו מתוך הראיונות.
סה״כ רואיינו 100 מבקרים ו־80 בעלי עסקים בשני המקומות.
החלק השלישי מציג את ממצאי המחקר, תוך כדי בחינת ההשערות שהועלו בתחילתו, לפי הנושאים הבאים: תיאור מאפייני המרואיינים מקרב המבקרים ובעלי העסקים, דפוסי הביקור ומטרות הביקור ועמדותיהם לגבי הפיתוח הקיים והעתידי.
החלק האחרון בעבודה מציג דיון בממצאים ובהשערות ומציג מסקנות מהמחקר, המלצות תכנוניות לאור ממצאי המחקר וכיוונים למחקרי המשך.
חלק א: סקר ספרות
פרק זה מציג סקירת ספרות בנושא הגורמים להצלחה או כישלון של מדרחוב, תוך בחינת אזורים להולכי רגל לאור מגמות עכשוויות, מרכיבי מערכת הולכי הרגל, מודלים לפרישת מערכת הולכי הרגל, סוגי תנועה, המטרות להקמת מדרחוב, סוגי מדרחובים, היבטים בתכנון ועיצוב, תכונות מקום מוצלח וחסמים לפיתוח. הפרק האחרון בסקר ספרות זה עוסק בהמלצות ורעיונות, העולים מתוך סקירת הספרות ליצירת מקום טוב להולכי רגל.
פרק 1 אזורים להולכי רגל
א	זורים לתולכי רגל לאור מגמות עכשוויות
גידול בזמן הפנוי:
הזמן הפנוי, הוא חלק מהזמן שאינו מוקדש לשלושת האילוצים: שינה, עבודה, אוכל. זהו הזמן שבו האדם בוחר את אשר ברצונו לעשות, ומלווה בפעילות כלשהי של עונג, אשר יכולה לכלול תרבות, תיירות, נופש ופעילויות נוספות שונות (מנספלד, 1989).
קיצור ימי העבודה, גידול תוחלת החיים ואבטלה הביאו ליצירת זמן פנוי ולצורך במקומות בילוי: מוזיאונים, תיאטראות, גלריות, פארקים, נסיעות לחו״ל, מסעדות, בתי קפה, פאבים וכד׳. פיתוח הסקטור התיירותי הביא להחייאה, לחיזוק מרכזי הערים, לשיפור חזות העיר ולעידוד פרויקטים להולכי רגל (1977 ,Alexander).
חזרה אל העיר ותיירות עירונית;
בעולם המערבי, ובמיוחד בצפון אמריקה, החל גילוי מחדש של יתרונות העיר: העיר מהווה מוקד תרבותי, תעסוקתי, יש בה שירותים עירוניים, אוכלוסייה מגוונת, החלה מגמה של החייאת שכונות, ״התחדשות עירונית״ ומגורים זולים (ארז, כרמון, 1996). יצוין, כי ברוב מדינות אירופה העיר, לרוב, ריכזה את הפעילות התרבותית, הכלכלית . בארץ, בשנים האחרונות מתגבשת חשיבה תכנונית המכוונת את המשך הפיתוח העירוני של ערים קיימות, ציפוף המרקמים העירוניים והתחדשות שכונות ותיקות, תוך הימנעות מהקמת ערים חדשות ומנגיסה נוספת במלאי המצטמצם של שטחים פתוחים (תכנית מתאר מחוזית מחוז חיפה, 2006). מגמה זו מחייבת שינוי משמעותי בתפישה התכנונית לתחבורה, תוך גיבוש התייחסות מערכתית כוללת, שתשלב בין התכנון התחבורתי לתכנון העירוני ולאיכות החיים שתושג במרקמים העירוניים המתגבשים.
בבסיס מדיניות כוללת זו עומדת ההנחה, שמיתון תנועה ומקומות להולכי רגל הינו פרמטר חשוב בהעלאת איכות החיים באזורים עירוניים, בתנאי שמיתון זה יעשה תוך שילוב מגוון פעולות, הכוללות גם הגדלת מגוון השימושים בחלל העירוני (הרחוב), שיפור באיכות הסביבה והגברת הזיקה בין התושב לבין סביבת המגורים/עבודה ע״י השגת תמיכתו במהלך (משרד התחבורה, 2002).
תיירות עירונית כענף מחקרי היא תופעה של שנות השמונים ובעיקר של ראשית שנות התשעים של המאה הקודמת. בעבר, העיר נתפסה כנקודת מוצא לתיירות או ככוח מניע
תיירות, אבל לא כאטרקציה.
בערי אירופה, הגרעין ההיסטורי שימש גם כיעד תיירותי, שבו מתקיימות אטרקציות
תיירותיות עבור תיירות-חוץ וגם מרכז שירותים לאוכלוסיה המקומית.
בשנות השמונים, בערים שבהן התפתחה תעשיית תיירות, מעמדה של תעשייה זו היה נמוך בהרבה מהתפקודים העירוניים האחרים (מגורים, מנהל, מסחר, תעשיה, תקשורת). חוסר העיסוק בתיירות עירונית בלט לאור העיסוק הרב בשנות השמונים ב״תיירות נוף פתוח״: חופים, הרים ואזורים כפריים. השינוי במעמד התיירות העירונית חל כאשר (עמית, 2002):
-	נמצאו הגדרות מדויקות יותר לסוגי תיירות: לצד תיירות אלטרנטיבית, תיירות אקולוגית ותיירות נופית- התפתחה תיירות עסקית, תיירות קניות, תיירות נופש ובילוי, תיירות מורשת, ביקור וכו'.
-	אחדות מהערים הוותיקות באירופה הפכו לערי עולם - למרכזים כלכליים אוטונומיים.
-	חל שינוי במעמדו של הולך הרגל.
-	מערכת השירותים העירוניים הכירה בפוטנציאל הפיתוח הקיים ב״אורח החיים העירוני" וב״אטרקציות" הקיימות בו.
הצריכה בפעילות פנאי;
הצריכה הפכה ליותר מצורך פונקציונאלי והפכה לפעילות פנאי. החל הרצון לייצר סביבה המעבירה אוירה של בלעדיות, זהות וסביבות נושאיות. ובעצם, ניתנה חשיבות מרובה לסביבת הקניות.
הקניונים הפכו ל״בועות צריכה״: חנויות, מותגים, סביבה מלאכותית (עצי דקלים מלאכותיים, מוזיקת הסופרמרקט), אשר הפכו את הרחוב המסורתי העירוני למושא כמיהה נוסטלגי - חי, מריח, נושם ופועם (1996 ,Hall). ניתן להבחין בין שני סוגי צריכה:
צריכה פסיבית - הגעה למקום, התבוננות בחלונות ראווה, שווקים וכד׳ תוך כדי הנאה מכך.
צריכה אקטיבית - מגוון של פעילויות המלוות את הצריכה: קנייה, אכילה ובילוי במקום.
מוצרי תיירות ראשוניים (Primary Products): יעדי ביקור ואטרקציה: מוזיאונים, בתי כנסת עתיקים, יקבים, בתי בד וכד׳.
מוצרי תיירות משניים! Secondary Products): שירותי תיירות: אכסניה, מרכז מידע, מסעדות. מוצר ראשוני הופך למוצר משני כאשר מבנה לשימור, לדוגמה, משמש אכסניה לתפקוד כלכלי.
מרחב תיירות עירונית (מרחב תיירות ראשי - Central Tourism Center - C.T.D), הוא מרחב אשר בו מתקיימת פעילות תיירותית כלשהי, כדוגמת מדרחוב והכולל ארבעה מתחמים, חופפים או נפרדים:
עיר היסטורית: הכוללת אלמנטים בעלי ערך הסטורי וארכיאולוגי למקום ואשר בהם, לדוגמה, נמצאים מבנים לשימור.
עיר קניות: הכוללת אלמנטים לצריכה וקניות, אשר בה, לדוגמה, מרוכזים מרכזי קניות.
עיר בילוי: הכוללת אלמנטים של הסעדה, בתי קפה, מסעדות, פאבים ומועדונים.
עיר תרבות: הכוללת אלמנטים כמוזיאונים, תיאטראות וכד׳.
בעיר בעלת מאפיינים תיירותיים קיימים שני מרחבים: המע״ר (מרכז עסקים ראשי) בשילוב עם
העיר ההיסטורית ועיר התיירות נוצרת ממרכיבי שני אלמנטים אלה.
רק בשנים האחרונות נוצרו קשרים תפקודיים בין הגרעין ההיסטורי למרחב בו מתקיימת פעילות תיירות (כלומר, במקום היסטורי, במבנה לשימור, החלה פעילות תיירותית). מוצרי תיירות ראשוניים החלו להתרכז בגלעין ההיסטורי. נוצרו אטרקציות תיירותיות ועודדו את התפתחות האטרקציות התיירותיות במבנים לשימור בעיר ההיסטורית (ב- DOWN TOWN) :
לדוגמא- מוזיאונים וגלריות במבנים לשימור. כך נוצרה ההתאמה בין תפקוד עכשווי למונומנט היסטורי. הסיבה לשילוב זה היתה תחילה התפתחותית (קודם החלו לשמר מבנים) ולא תפקודית (המבנה תחילה שומר למטרה היסטורית ורק לאחר מכן הועלה הרעיון לשלב בו פעילות תיירותית לצרכים כלכליים). מוצרי תיירות משניים נוטים כיום להתמקם גם כן במרחב הישן, אבל ריכוז זה הוא תוצאה של התפתחות תפקודית (לאחר שהמוצר הראשוני החל להתמקם בעיר ההיסטורית אזי, עברו גם המוצרים המשניים מהסיבה הכלכלית).
הצורן בקומוניקציה אנושית ישירה:
הרבה ערים ומקומות הפכו להיות דומות זו לזו בשנים האחרונות. חנויות, בניינים ורחובות הפכו להומוגניים והתחבורה המוטורית הפכה לדומיננטית אפילו בערים הקטנות. כשנהיגה הפכה לדרך עיקרית לאנשים להגיע לכל יעד - ההליכה נעלמה. כמו כן, החלה מגמה של עבודה מן הבית - יש החוששים שדבר זה עלול ליצור בידוד חברתי. לכן, האפשרות לצאת למקומות ציבוריים, לאינטראקציה ולעידוד הקשר הקהילתי הינם דברים מהותיים (קולודני, 2002).
1.2	חשיבות מקומות להליכת ברגל:
הסיבות לחשיבות מקומות להליכה ברגל הן:
1.	למקומות ציבוריים תפקיד קריטי בקרב הקהילה- המקומות הציבוריים מהווים במה לחיים הציבוריים בעיר. בהם נערכים חגיגות, אירועים וכל סוגי האוכלוסייה והתרבויות נפגשים בהם. המקומות הציבוריים הללו כוללים גם את מקומות ההליכה לצד הבתים והעסקים, אשר בהם חל העירוב הכלכלי והחברתי. במקומות משגשגים אשר בהם מקום ציבורי למפגשים, האזרחים חשים משמעות וקשר קהילתי למקום, אך כאשר אין להם מקום מעין זה הם חשים לא קשורים האחד לשני.
2.	מקומות מספקים זהות לעיר- ללא מקום מצליח להולכי רגל, אשר בו אנשים יראו וייראו לא תהיינה ערים אשר תספקנה זהות לעיר. אנשים נוסעים מרחקים כדי לצפות ולחוש מקומות (מרכז רוקפלר, סנטרל פארק (ניו יורק), פיאצה סאן מרקו (ונציה). המקומות הקהילתיים
הללו חשובים לזהות העיר, משום שאלה המקומות שאנשים גרים ועובדים בהם וחווים את המקום שלהם על ידי מפגש זה עם זה.
3.	המהומות מספקים תועלת כלכלית לערים- מקומות כפארקים, לדוגמה, יכולים להעלות את ערך הקרקע בעיר והם הנחשבים לבעלי הערך הגבוה בעיר. שם גם ימוקמו הבתים היקרים והמסעדות היוקרתיות אשר בשל מיקום זה הערך הקרקעי הגבוה ביותר.
כיום, מנסים להחיות את מרכזי הערים, מאיצים את פיתוח הדירות באזורים הללו, המוזיאונים, הספריות, פעילויות הספורט למיניהן ופיתוח העסקים. שינוי בגישה ומתן כוח וחשיבות לרחוב לצורך הליכה, התקהלות, קניות ומסחר היא הדוגמה הישירה ליצירת מקום יעיל כלכלית לעיר.
4.	מקומות כמסייעים לסביבה- למקומות ציבוריים יש תועלת סביבתית מפני שהם מספקים רגיעה מהחיים העירוניים. מקומות ציבוריים מצמצמים את השימוש והצורך ברכב ומעלים את הרצון של האנשים לסביבה טבעית, להנאה ומנוחה ומספקים בית גידול לבעלי חיים.
5.	מקומות מספקים מסגרת לפעילויות תרבותיות- מקומות ציבוריים מציעים חופש, פתיחות לפגוש אומנות ולהשתתף בפעילויות תרבותיות בפסטיבלים ושווקים. מקומות פעילים מטפחים ומרחיבים את חיי התרבות בעיר גם בשעות הערב והלילה ומושכים אנשים רבים למקומות הללו וכך מונעים מכנופיות פשע להגיע לאזור.
אירועים מיוחדים הם הדרך הטובה ביותר לקדם מקום כמדרחוב. משחקים, הפנינג, הופעת אמנים מפורסמים ותחרויות נושאות פרסים. אירועים אלה ימשכו אנשים למקום, שבו הם גם יקנו בחנויות, יבצעו עסקים ויאכלו. האירועים המיוחדים הם אלה שיביאו את האנשים למקום, אך המדרחוב עצמו אחראי לשמור את האנשים בו. סוגים שונים של אירועים ימשכו סוגים שונים של אנשים. נשים, ילדים ומבוגרים הם המשתמשים העיקריים ברוב שעות היום. אנשי משרדים מבקרים לעיתים קרובות, בעיקר בזמן ארוחות צהריים ומייד לאחר שעות העבודה. בשעות אחה״צ והערב מגיעים בני נוער ומבוגרים. כדי להחיות את המקום גם בשעות הלילה ולמנוע התכנסויות של אנשי פשע, יש לפתוח עד השעות הקטנות של הלילה את התיאטראות, המסעדות, הבארים והחנויות. כמו כן, יש לערוך אירועים מיוחדים לילדים אשר יכללו קרקסים, מופעי אקרובטיקה, תחרויות, תצוגת חיות מחמד, מצעדי תחפושות, תחרויות עפיפונים ותיאטרון בובות. אירועים שימשכו את כל מגוון הגילאים הם אירועים שבהם יופיעו אמנים מפורסמים, מכירות מזון ביתי, ריקודים, אומנות צבאית, קונצרטים, הופעות של תלמידי בי״ס, תצוגת מכוניות ואופנועים, תערוכת פרחים, תערוכת רהיטים עתיקים, מכירת ספרים וכד׳ (1977 ,Brambilla & Longo).
6.	העליה במודעות לבריאות: שמירה על הכושר הגופני ושילוב פעילויות ספורט כהליכה ברגל בפארק, במדרכות וסביב השכונות הינם חשובים לבריאותינו. יש ליצור סביבות מעניינות, נעימות ונוחות לפעילות יומיומית ושגרתית אשר תעודדנה הליכה, כאשר הרעיון הוא ליצור מרחקי הליכה סבירים, שילוב של מגורים ושימושי קרקע (קולודני, 2002).
מעבר של תחבורה בעיר מקשה על האפשרות להליכה ברגל, לחיים בריאים ולפעילות כלכלית. יצוין, כי ע״י מקומות הליכה ברגל יהיה ניתן לחסוך בעלויות רפואיות (תאונות, זיהום אויר וכד׳).
1.3	מרכיבי מערכת הולכי הרגל:
עפ״י (1962) Jacobs, מערכת הולכי הרגל מורכבת מן האלמנטים הבאים: המערכת השלדית: איתור צירים ראשיים, מתחמים המרכזים אנשים, מוקדים. זיהוי הבסיס למערכת: רחובות על סוגיהם שבהם הולכי רגל, ללא סיווג תנועתי. רחובות על סוגיהם: צירים ראשיים, מקומיים, מתחמים המרכזים אנשים, רח׳ קצרים וארוכים, רחבים/צרים (סמטאות, שבילים, טיילות, כיכרות, רחבות).
המערכת הירוקה:
שטחים פתוחים ירוקים וטבעיים: שדרות, גינות הבניין/הבלוק, גני כיס, גינות ציבוריות, פארקים, נכסי טבע ונוף. מערכת זו היא חוזקה העיקרי של העיר. השדרות העירוניות והרחובות המוצלים מותאמים ברוב המקרים להולכי הרגל,ובאקלים הים תיכוני כבארצנו, מקלים על השהות ברחוב. 
מחברים/צמתים:
מעברי חצייה, גשרים, מערכת עילית, מערכת תת קרקעית, מדרגות נעות חיצוניות, מעליות חיצוניות.
המערכת הבנויה:
ארקדות, פסאז׳ים, גלריות, מולים (קניונים).
פרישת מערכת חולכי הרגל: מתחם ורשת
דגם המתחם:
מרכז מובהק ומרוכז של פעילויות. בעבר, שימש עורק תחבורה ראשי ולאחר מכן הפך הלב העתיק למתחם הולכי רגל והתנועה הוסטה למערכת טבעתית,לדוגמא- פרייבורג, גרמניה: Kaiser Joseph Street: עד לפני כמה שנים שימש הרח׳ עורק תחבורה דרכו עברה כל התנועה מצפי לדר׳ בעמק הריין וב-1970 הפך הלב העתיק למתחם הולכי רגל כשהתנועה הוסטה לכביש טבעתי והוקמה רכבת מרכזית צמודה. זכרון יעקב, ישראל: רח׳ המייסדים שימש בעבר כעורק תחבורה ראשי בתוך מרכז הפעילויות במושבה, ולאחר מכן הפך למדרחוב להולכי רגל והתנועה הוסטה למערכת טבעתית "כביש עוקף מושבה". תחנה מרכזית ממוקמת בצמוד. (קולודני, 2003).
בעבר, על פי מודל זה השכונה עלתה בערכה כשהציר העורקי ("הרח׳ הראשי") חצה אותה לאורכה ובו עברה תנועה בין עירונית. כמו כן, העיר נעשתה אטרקטיבית יותר בקרב תיירים.
כיום, מתכננים בערים רבות צירים עוקפים ובשכונות נמנעים ככל שניתן להעביר "תנועה עוברת" וזאת בשל התפכחות הציבור אשר הגיעה לידי ביטוי ברצונו להיפטר מהתנועה.
אולם בכך הציג האזרח עמדה אמביוולנטית: ״תנועה כן, אבל אצל השכן״...(not :NIMBY in my backyard). (משרד התחבורה, 2002).
דגם הרשת:
עיר בעלת כמה מוקדים או מרקם עירוני שלדי דמוי רשת: רח׳ מסחרי עיקרי וממנו רחובות נוספים להולכי רגל היוצרים רשת הולכי רגל (לדוגמא: סטוקלהם, שבדיה: Drottninggatas-רח׳ מסחרי עיקרי, אורכו כ- 1 ק״מ, אשר ממנו יוצאים מס׳ רחובות להולכי רגל המתפרשים ליצירת רשת הולכי רגל אל הרובעים השונים בעיר: קיימים 3 אזורים עיקריים-
מתחם מהמאה ה- 18, מתחם העיר העתיקה ומתחם העיר המודרנית. מערך התנועה במודל
זה הינו : כבישים ומערך רכבת תחתית במקביל. (1990 ,Monheim).
עמית (2002) מכנה את הדגם שצוין לעיל כמרחב תיירות עירונית (centaral tourism center) הכולל ארבעה מתחמים: עיר היסטורית, עיר קניות, עיר בילוי ועיר תרבותית.
1.4	נוחות התנועה הרגלית:
נוחות התנועה הרגלית נגזרת ממספר האנשים במקום ומחתך הרחוב, כאשר מרחק הליכה ממוצע
תבנית פעילות הליכה נוחה ברגל מובחנת באופן .( Polus, Schofer, Uspize, 1983) הוא 1.29 ק״מ
משמעותי בין שכונות בעלות מאפייני נגישות שונים. קרי, מחברי הרחובות, עירוב שימושי קרקע ואפשרויות ישיבה בחוץ . בשכונות בעלי נגישות פיסית, מוטות תנועת הולכי רגל, עיקר ההליכות הן הליכות קצרות (בתדירות גבוהה של הליכות תועלתיות המערבות פעילויות משניות נלוות). לעומת זאת, הפעילות בשכונות פחות נגישות, מוטות תנועת כלי רכב מנועי , מאופיינות בהליכות ארוכות בתדירויות נמוכות עם עירוב מועט של פעילויות משניות הנלוות להליכה. פעילות ההליכה ברגל מושפעת מהפוטנציאל הקיים לאינטראקציות ונקבעת מקיומם של מסלולים ישירים וממבחר אפשרויות של נתיבים, ממגוון ומרחק של יעדים ומאפשרויות ישיבה בחוץ וקשר בין הרחובות ואזורי החנייה. מערך התחבורה של שכונה, שימושי קרקע ומאפייני עיצוב עירוני משפיעים על מרחק ההליכה, משך זמן הליכה, מטרת ההליכה ומספר הפעילויות המשניות הנלוות אליה. החשיבות של הליכה ברגל בכללותה ולשם מטרה ספציפית מובחנת ע״י הרמה היחסית של המשתנים הסביבתיים. בשכונות המסורתיות, מרחק המאפשר הליכה ונגישות למעברי תנועה לחנויות ולעבודה הם משתנים חשובים יותר, כמו גם ההזדמנות שבהליכה להיות מחוץ לבית . בשכונות המודרניות, דרך הליכה רציפה בסמוך לעצים הם משתנים סביבתיים חשובים במעלה , כמו גם ההזדמנות שבהליכה לשמור על הבריאות. מידת הנגישות משפיעה על פעילויות ההליכה ברגל, קרי: מרחק הליכה , משך זמן הליכה, מטרת ההליכה ומספר הפעילויות המשניות הנלוות אליה, אבל היא מפורשת דרך מאפיינים אישיים: הכנסה, מספר המכוניות בבעלות בעלי הבית, מספר הילדים וגודל הבית. עדויות לכך כי הולכי רגל מעריכים בצורה גבוהה יותר את זמינות ההזדמנויות להליכה, מרמז לכך שזהו גורם חבוי שמשפיע על העדפות המגורים של אנשים. ומכאן,דיירים ובעלי בתים הם אלה שמעצבים את השכונות שלהם כבעלות מאפיינים מוטים תנועת הולכי רגל או מאפיינים מוטים תנועת כלי רכב.
מרחקי ההליכה הנמדדים עפ״י סוגי ההליכה מתחלקים לחמישה סוגי תנועה בסיסיים (קולודני, 2003):
א.	הליכה תכליתית - ממקום X למקום Y - הליכה מהירה, ברצף, ללא הפרעות (פעילות ספורטיבית, קניית דבר מסוים ידוע מראש וכד׳).
ב.	הליכה אקראית - שוטטות, טיול קצר איטי יחסית, תוואי משתנה ללא רצף.
ג.	שהייה - יצירת מפגשים חברתיים, התקהלויות, מקומות מנוחה,התבוננות והנאה, ישיבה בבית קפה, בספסלים, בפינות ישיבה, בכיכר או בגינה.
ד.	עצירה - התבוננות בחלונות ראווה, דוכני ממכר וכד׳.
ה.	מעברים - המשמשים גישה ומעבר אל כניסות החנויות ובתי המגורים.
פרק 2־ מדרחוב
מדרחוב- רחוב אחד או מספר רחובות הסגורים לתנועת כלי רכב וחנייתם. ההחלטה על הקמת מדרחוב, שלא כמו רוב אמצעי בקרת התחבורה השונים, אינה בד״כ פועל יוצא של מדיניות תחבורתית גרידא. החלטה זו היא לרוב עירוב של שיקולים פוליטיים כלכליים עירוניים. עם זאת נמנה המדרחוב עם אמצעי בקרת התחבורה מעצם הגדרתו כרחוב בו מוגבלת תנועת כלי רכב וחנייתם. רעיון המדרחוב התפתח במערב אירופה כבר בשנות ה- 60, עם הירידה המתמדת באטרקטיביות הכלכלית, החברתית והסביבתית של מרכזי הערים, ובמיוחד לנוכח הגידול במספר כלי הרכב וכן לצורך ההולך וגובר במקומות חנייה. זאת ועוד- מרכזי הקניות הגדולים SHOPPING MALLS)) שהחלו להיבנות מחוץ לערים, למעט באירופה, סיפקו שפע של חנייה והיוו אלטרנטיבה מתחרה במסחר הקמעונאי שבמרכזי הערים.
המאמצים לשמר את חיוניותו של המע״ר התמקדו בראש ובראשונה בהגבלת השימוש ברכב בתוך מרכזי הערים והפיכתם למדרחובים. כך יצרו סביבה נוחה ובטוחה להולכי הרגל, בתקווה לשפר את תדמיתו של המע״ר ולמשוך אליו קהל (1977 ,Voorhees & Ass). בשנת 1966 כבר פעלו בגרמניה 63 מדרחובים. בשנות ה- 80 המוקדמות פעלו ברחבי ארה״ב כ- 100 מדרחובים ומעל 12 פעלו בקנדה. הדור הראשון של המדרחובים לא היה חלק מתכנית בניין העיר אלא היה כתגובת אד הוק לגידול המאסיבי בעומסי התנועה ברחובות מרכז העיר. הוא נועד לנהל טוב יותר את התחבורה במרכז העיר וכן לשמר ולהמריץ את המסחר הקמעונאי בו.
בדור השני של המדרחובים כבר הפכו השיקולים הפוליטיים כלכליים להיות השיקולים הדומיננטיים. כיום, השיקולים המנחים הפעלת מדרחוב הינם הרצון לגרום להתחדשות המע״ר והחייאתו על מנת לקדם את המסחר הקמעונאי ולחזק את מעמדו כמקום מפגש חברתי-תרבותי.
צ׳מנסקי וגת (1989) רואים במערכת מדרחובים המאפשרת ומעודדת זרימת הולכי רגל בין התפקודים השונים במע״ר את אחד היסודות בדגם המע״ר המודרני הרצוי, ואת אחד התמריצים להחייאתו של המע״ר וצמיחתו. אולם, הם מוסיפים, שלקחים מן העבר מלמדים שאסור להפריז בהפרדה בין הולכי הרגל ובין התחבורה המוטורית. יש לתת להם לגעת ולהשיק זה לזה כדי לשמור על חיוניות העיר. הרכב המוטורי, על כל היבטיו: מכוניות פרטיות, מוניות, אוטובוסים, רכבי מטען מסחריים ורכב שירות ציבורי- חיוני למדרחוב וחייב להגיע עד שעריו ולעיתים אף לחדור או לחצות אותו. משמעות הדבר- חניונים, מסופים לרכב ציבורי, נתיב לרכבי שירות ומפרצים או מינהרות למעבר אספקה, כל אלה במרחקים סבירים.
מטרות לחקמת מדרחוב
א.	כלכלית - יש למשוך אנשים- ליצור יותר אפשרויות לקניות וכך גם לתעסוקה, ליצירת קשרים חברתיים, לעסקים והנאה. כאשר המשמעות היא: יותר כסף לאזרחים ולעירייה.
ב.	זהות למקום- שתחזק את זהות הקהילה וגאוות הקהילה.
ג.	צמצום זיהום אויר ורעש
ד.	ביטחון וסביבה מושכת בה ילדים יוכלו לשחק והמבוגרים יוכלו להיפגש ולנוח.
ה.	העלאת רמת החיים - באמצעות אור, מרחב, צבעים וטקסטורה.
ו.	שימור עירוני, שימור סביבתי, שחזור בניינים וחידושם והגנה על משאבי הסביבה.
ז.	פיתוח תשתיות והעלאת ערך הרכוש וכך את ערכה של העיר.
ח.	חיסכון באנרגיה ע״י עידוד השימוש באופניים ותח״צ.
ט.	צמצום התחבורה הממונעת.
י.	קידום השתתפות האזרחים כבר מההתחלה וכך הפרויקט ייצא אל הפועל בצורה הטובה ביותר.
יא. סיפוק רצון המשתמשים.
יב. יצירת תכנית פיתוח מתאימה לאופי האזור/העיר.

המדרחוב כאמצעי בקרת תחבורה:
הרכב הפרטי הוא אמצעי התחבורה המועדף על האוכלוסיה כיוון שהוא מספק נוחות, פרטיות, מהירות וזמינות יחסית לאמצעי התחבורה החלופיים, ולא פעם הוא אף זול יותר לשימוש. פגיעה באחד, או יותר מיתרונותיו אלה, שתקטין את מידת האטרקטיביות של השימוש ברכב הפרטי לעומת אמצעי הנסיעה החלופיים, היא הבסיס הרעיוני של אמצעי בקרת התחבורה. יישומם של אמצעי בקרת תחבורה במרכז העסקים הראשי (מע״ר) כדוגמת מדרחוב, נתיב העדפה לתחבורה ציבורית והגבלות חניה, המהווים יעד עיקרי למשיכת נסיעות, מוריד את רמת הנגישות של המע״ר לרכב פרטי ובכך פוגע באטרקטיביות שלו. אולם אותה נגישות הינה גורם מיקום חשוב ביותר עבור העסקים המתפקדים במע״ר ופגיעה בה עלולה לגרום לעזיבתם ולשינוי מבנה המע״ר. בנקודה זו מתנגשת המדיניות התחבורתית לניהול ביקושי הנסיעות ברכב פרטי עם היעד העירוני לשמירה על חיוניות המע״ר, שהוא גם יעד תחבורתי שכן, ריכוז העסקים במע״ר מאפשר אספקת תחבורה ציבורית יעילה.
עפ״י מחקרה של אברהם (2000) אשר נערך במע״ר חיפה- הדר, עולה, כי אמצעי בקרת תחבורה הם חלק מהגורמים לעזיבת עסקים את המע״ר. כל העסקים, משרדים וחנויות, מייחסים חשיבות רבה לנגישות לרכב פרטי. המדרחוב הוא בעל השפעה מועטה על שיקולי המיקום של עסקים והוא משפיע בעיקר על עסקים הממוקמים בו עצמו. מסקנות המחקר הן כי בעת הפעלת אמצעי בקרת תחבורה יש לשקול בתבונה רבה את מיקומם, כמותם, אופן הפעלתם ואת השילוב בין מס׳ אמצעים בו זמנית. כמו כן, יש לשקול גיבוי מאסיבי של תח״צ, שימוש נרחב באמצעי בקרת
תחבורה בעלי השפעה מועטה על עזיבת עסקים במדרחוב, יש לטפח את הגורמים המהווים סיבות להישארות עסקים במע״ר (מרכזיות, קירבה למוסדות ציבור, סיבות כלכליות), לטפל בסיבות לעזיבה (קירבה למוסדות ציבור, סיבות כלכליות, צורך בשפע חנייה, תדמית האזור, צורך בשטח רצפות גדול יותר) וכן לדאוג להשקעה עירונית במדרחוב וריכוז מוסדות ציבור במע״ר.
מדרחוב נורדאו גרם במישרין, או שהיה אחת הסיבות לכניסתם להדר של שני עסקים בלבד, המהווים אחוז אחד מהעסקים בהדר שהשתתפו במדגם. שני העסקים הללו התמקמו במדרחוב. במישרין גרמה הפעלתו של המדרחוב ברחוב נורדאו לעזיבתם את הדר של אחוז אחד מהעסקים, והיה אחד הגורמים לעזיבתם את הדר של אחוז אחד נוסף מבין העסקים העוזבים. כל העסקים היו ממוקמים במדרחוב עצמו. שבעה אחוזים מהעסקים שפועלים עדיין בהדר, ציינו כי המדרחוב גורם להם לשקול לעזוב את הדר. לתגובה על תרחיש היפותטי של הפיכת הרחוב בו נמצא העסק למדרחוב, הצהירו 50% מבעלי החנויות ו-60% מבעלי המשרדים על כוונתם לשנות מיקום או לפחות לשקול לעשות כן. כל אלה מלמדים כי מדרחוב נורדאו גורם לעזיבת עסקים את הדר יותר משהוא משמש כגורם משיכה לעסקים להיכנס לפעול בה. העסקים שמיקומם מושפע מהמדרחוב הם בעיקר עסקים שפועלים במדרחוב עצמו. עם זאת, יש להדגיש, כי גם עסקים שציינו את המדרחוב כסיבה עיקרית או כאחת הסיבות לעזיבתם את הדר או רצונם לעזוב, לא ייחסו זאת אך ורק לבעיות התחבורה שיצר המדרחוב (מחסור בחניה קרובה לעסק, בעיות גישה לעסק ברכב ועוד), אלא גם להשתנות אופי האוכלוסייה ואופי העסקים באזור המדרחוב, להזנחתו ע״י העירייה ולנזק התדמיתי ששני אלה יצרו (אברהם, 2000).
2.3	סוגים שונים של מדרחוב
ברחבי העולם קיימים דגמים רבים שונים של מדרחוב. הם נחלקים עפ״י מספר רב של קריטריונים. ביניהם קריטריונים תחבורתיים (אפשרויות התנועה והחנייה, סוגי כלי הרכב המוגבלים בכניסה ועוד), קריטריונים תפקודיים כלכליים (אילו פונקציות כולל המדרחוב, מהי תכליתו) וקריטריונים מיקומיים (היכן הוא ממוקם במערך העירוני, מספר הרחובות שכולל ועוד). בהיבט התחבורתי מאופיינים כל המדרחובים בהגבלות שחלות בהם על תנועת כלי רכב וחנייתם. הם נבדלים זה מזה בסוג כלי הרכב המוגבל בכניסה למדרחוב, בשעות איסור הכניסה ובאפשרויות החנייה.
מדרחוב להולכי רגל בלבד:
מדרחוב פתוח, בד״כ באזור לשימור, סגור לתנועה מוטורית. כל רכב אסור לנסיעה למעט רכבי שירות בשעות מסוימות ורכבי חירום (בישראל, ת״א-רח׳ אגריפס, סמטת עמוס, רח׳ נווה שאנן, רח׳ נחלת בנימין; שבדיה, סטוקלהם: רח׳ המלכה - STOCK DROTININGATON - רח׳ מסחרי עיקרי,אורכו כ- 1 ק״מ, העובר ב- 3 אזורים ובו מגוון פעילויות כחנויות, קניונים, מסעדות ובתי קפה). בתחילת היום מגיעים רכבי שירות מרח׳ מקביל, המדרחוב נחצה ע״י רחובות, ניתנת עדיפות לבטיחות הולך הרגל ע״י רמזור וחיישנים(קולודני, 2003).
מתחם להולכי רגל בשילוב רכבי דיירים:
ניתנת אפשרות לכניסת רכבים בנוסף לרכבי השירות: לרכבי דיירים- לצורך כניסה לדירתם בשעות מסוימות. דיירים מורשים להיכנס עם רכבם למתחם רק בשעות הלילה למטרת חניה בלבד ולפנות את רכבם לא יאוחר מהשעה 9:00 בבוקר. רחובות אלה נועדו לחזק את מרכיב התיור והבילוי בשכונה, לאפשר תנועה חופשית להולכי הרגל וליצור את התנאים להגברת האטרקטיביות של המדרחוב כמקום רגוע ונקי מתנועה (סביבות תכנון, 2001). קופנהגן־המתחם הגדול באירופה: STORGET- מרקם רחובות משניים בהם מתקיימים שימושי קרקע מגוונים, אשר ארגונם מאפשר חנייה ללא פגיעה במדרחוב. קיימות חניות בודדות וכניסה למתחמי חניות לתושבים בלבד- לרח׳ שאינם מדרחובים ראשיים. הנסיעה במתחם איטית. שימושי הקרקע שונים, אך לא בריכוז גבוה ולכן, אינם צפופים במבקרים (קולודני, 2003).
רח׳ מסחר? תח״צ דו סטרית משני צידי המדרכות( טראם או אוטובוס) והולכי רגל:
שילוב בין הולכי רגל, תח״צ ורחוב מסחרי. הרחובות הם מסחריים ראשיים בהם מבקרים רבים, תנועת רכב פרטי אסורה לחלוטין. מרחב הולכי הרגל גדל על חשבון נתיבים, אלא אם יש חשמלית. תנועת הולכי הרגל בין דופן אחת לשנייה גדולה יותר ונינוחה. לדוגמא: רח׳ המלך, סטוקלהם KUNGSGATON, אשר לאורכו בתי כלבו וחנויות.
רח׳ מסחרי, הולכי רגל, תח״צ, רכב פרטי (חניה קצרה):
הולכי רגל, תח״צ (טראם/אוטובוס), ורכב פרטי (לחנייה קצרה בלבד). הרח׳ הוא מסחרי/עירוני המהווה בד״כ עורק המשכי למתחמים אחרים. הרח׳ הוא בעל חתך רוחב המאפשר מדרכות רחבות (פרייבורג, גרמניה). (קולודני, 2003).
הרח׳ המשולב:
שילוב של תנועה מוטורית, הולכי רגל, מיסעה וחניות בשילוב שטחים ירוקים. אמצעי מיתון מוקדם היה הרח׳ המשולב (woonerf) , שהתפתח בהולנד- רחובות אשר שימשו לתנועה עוברת הפכו לאזורים משותפים לכלי רכב והולכי רגל עם דגש על נוף הרחוב וריהוטו. הרחובות המשולבים זכו לפופולאריות רבה, הן בשל המראה החזותי המלבב והן בזכות הצלחתם למנוע תאונות דרכים בתחומם. בארץ, למרות שהרחובות המשולבים היו אהודים ונדרשים, לא הסתגל הציבור לרעיון המיסעה המשותפת ודרש הפרדה פיזית מוחשית ברחוב (משרד התחבורה, 2002).
במחקרם של פולוס, קראוס ואח׳ (1990) הרחובות הנחקרים תוכננו בצורה מגוונת ואינם דומים זה לזה מבחינת עיצובי השטחים אשר הוקצו לנסיעה וחניה, להולכי רגל, לגינון ולפינות ישיבה ומשחק. סקר דעת התושבים העלה שככל שתכן הרחוב מאפשר פעילות שכונתית, ומביא לתקשורת טובה בין דייריו, כן, מצטייר הרחוב המשולב כתורם יותר לאיכות חיי התושבים. ההנחיות המוצעות מבוססות על הגישה התכנונית שהנתיב המיועד לכלי הרכב יהיה צר בקטעיו הישרים, ומפגש בין שני כלי רכב פרטיים יתאפשר רק בקטעים המפותלים. כדי להשיג האטה של הנסיעה בקטע המפותל מומלץ שערך הזזת הנתיב בפיתול יהיה לפחות 1 מ׳ יותר מרוחב הנתיב שלידו. הרוחב המומלץ לנתיב הוא 3.5 מ׳ עם הזזה מזערית של 4.5 מ׳. הרחוב המשולב מתוכנן כך שפעילויות הולכי הרגל תהיינה משולבות יחד
עם תנועת כלי הרכב במרחב משותף. למרות זאת, ישנם ברחוב שטחים המיועדים להליכה ולשהייה של אנשים ומסומנים ע״י ריצוף בצבעים בולטים, הגבלה באבני גידור נמוכות, גינון וכר. בחלק מהרחובות קיים פס בטיחות מיוחד להולכי רגל המתמשך ליד גבול הבתים, אשר מטרתו להקל את היציאה מביתם ולמנוע כניסה לנתיב הנסיעה. למרות שהתושבים אינם מעדיפים באופן מפורש את ההליכה בפס הבטיחות על פני ההליכה ברחוב, הרי ששביל מתוכנן ומתוחזק היטב מושך חלק מהתושבים לנצלו. קיימים שטחי שהייה לנוחות התושבים אשר מעוצבים בצורת פינות ישיבה עם ספסלים, נדנדות ושולחנות משחק. תכנון מגוון של פס בטיחות תוך שילוב גינון, כניסות לבתים ותחזוקה טובה של כל השטח יכולים לתרום לנוחות התושבים ולאסתטיקה של הרחוב, במיוחד כאשר הרח׳ רחב דיו לסיפוק שאר היעדים של שילוב תנועת הולכי רגל עם כלי רכב.
אזורי מיתון תנועה
השם "אזורי מיתון תנועה" הוצע כדי להבליט את העובדה שמדובר במדיניות תכנון כוללת, העוסקת בהפחתת נפחי התנועה והשפעותיה ולא רק במהירות. האמצעים הסטטוטוריים של תמרור והגבלת מהירות הינם רק מרכיב אחד מתוך סל אמצעים כולל ומקיף, ולא בהכרח החשוב מביניהם.סוג זה של רחוב מצוי באותן מדינות שבהן נצבר כבר ניסיון בהנהגת ״אזורי 30 קמ״ש״(הולנד) תוך התאמתה לתנאי הארץ־למסגרת החוקית ולמדיניות התכנון התחבורתי בישראל (משרד התחבורה, 2002).
2.4	היבטים בתכנון ועיצוב מדרחובים:
קיימת חשיבות רבה לזהוי מעברים להולכי הרגל. קביעת שפה ארכיטקטונית עיצובית לחלל הציבורי בכלל, ולחלל הרחוב בפרט, עשויה לתרום להצלחתם. לפיכך, יש לבחון מרקמים קיימים, ולאתר את המרכיבים העיקריים של החלל הציבורי, כדוגמת: עץ רחוב מוביל, חומרי גמר לריצוף, קיום גדרות, סוגי עמודי תאורה, סוגים של ריהוט רחוב.
2.4.1	עקרונות התכנון:
Rutledge ו- 1986) Molnar), הגדירו את הצורך ב״קביעת מטרות על" שמתוכם יקבעו יעדים מדויקים ומפורטים לפיתוח מתחם להולכי הרגל.
המטרות:
א.	לכל דבר צריכה להיות מטרה: התכנון חייב להיות מובנה על בסיס מטרות מוגדרות מראש והחלטות מבוססות מבחינה לוגית. מבחינה מעשית מטרת על זאת תפורט בשלב מאוחר יותר לעקרונות מפורטים.
ב.	התכנון צריך להיות עבור אנשים: הצלחת התכנון תמדד תחילה עפ״י מידת ההתאמה לאוכלוסייה עבורה תוכנן. במקרה פיתוח מדרחוב-מטרה זו מקבלת חשיבות יתר עקב סיכויי כשלון גבוהים באם המדרחוב לא יתאים למבקריו.
על בסיס מטרות אלה ניתן למנות עקרונות פיתוח:
1.	הקשר הסביבתי:
הקשר ביו השימוש לסביבה:
התחשבות בתנאים הסביבתיים הקיימים והמשפיעים על תחום התכנון. תחום זה כולל את היבטי התנועה, הגישות והכניסות, הפנייה ויחסי גומלין עם הסביבה.
הקשר ביו השימוש למקום:
התאמת השימוש לתנאי המקום. יילקחו בחשבון ההיבטים הפיזיים, התנאים והאילוצים של האזור. יבוצע "מאזן" של היחס האופטימלי בין הפעילות הנדרשת לתנאים הפיזיים של המקום. לדוגמא: אזור מוצל עם עצים ישמש כמקום ישיבה לאכילה,אזורים בעייתיים יכולים לשמש עבור פונקציות שירות וחניות. (1972 ,Gordon). יחסי גומלין ביו פעילויות:
יבוצע "מאזן" של תרומות חיוביות ושליליות המשפיע בין התחומים השונים.
התפוקה העיקרית תתבטא בשלב התכנון הראשוני. הביטוי יהיה הקשר למערך התנועה, מיקום אלמנטים ביחס אחד לשני ולכלל, התחשבות בהפרעות הדדיות בין פעילויות, חיבור או הרחקה, מענה לתחומי הפיקוח והאחזקה. (1980 ,Shau)
2.	הקשר הפונקציונאלי:
ההתמקדות תהיה התאמה לדרישות. הדרישות הינן ברמה כללית וברמה ספציפית. ברמה הכללית קיימים דרישות טכניות, תקנים, חוקים, סטנדרטים והתניות. ברמה הספציפית התאמה והתייחסות למקרה המסוים בו מטפלים, אילוצי השטח הנתון והאוכלוסייה אליה מכוון התכנון.
תחומי המשנה:
א.	התאמה לדרישות טכניות:
קיימים תקנים רבים לאלמנטים ידועים המופיעים במדריכי תכנון שונים. חלק מהתקנים אף מחויבים עפ״י חוק התכנון והבניה והתקנות המלוות אותו. הגדלים התקניים מתייחסים לגבהי אלמנטים ואביזרי מגן כמעקות, שיפועים מקסימליים לצורך ניידות ושטח לחניות.
סוג אחר של גדלים דרושים לאלמנטים המתוכננים נקבע עפ״י סיווג הפעילות או השימוש.
לדוגמה: באזור אכילה - הגודל ייקבע עפ״י כמות האנשים הצפויה אל מול האפשרויות בשטח.
ב.	הכוונה בהתאם לאלמנטים טבעיים:
שמש- ההתייחסות היא למניעה או להגברת האפקט עפ״י הצורך. בקיץ, חלק מהפעילות דורשת צל ומניעת סינוור, ובאותו אזור בחורף רצויה בו קרינת שמש ולכן, יעשה שימוש בצמחיה נשירה. רוח- תעשה מניעה לעומת הגברה. תחסם רוח חזקה העלולה להפריע בפעילות בחורף. ובקיץ לאפשר לרוח נעימה להגיע לאזורי הפעילות של ילדים. (1986,Molnar, Rutledge) ג. מיצוי הפוטנציאל:
יצירת אינטנסיביות של שימוש בפוטנציאל הקיים ע״י תכנון מושכל הלוקח בחשבון אופני שימוש
אלטרנטיביים על ציר הזמן. אלמנטים מסוימים יכולים לשמש למטרות שונות.
יש לבחון את מחזוריות השימוש כדי ליצור שימוש באותם שטחים ע״י משתמשים שונים בזמנים שונים ולמטרות שונות.
ד.	שימוש נכוו בחומרים:
קיים מאבק מתמיד בין הרצון או הכורח להוריד בעלויות ההקמה ע״י שימוש בחומרים זולים יותר ועמידים פחות. הקשר לטווח הארוך מתבטא בעלויות האחזקה. המבחן הוא על ההחלטה על שימוש בחומרים: עמידות בתנאים, התאמה לסביבה, יכולת מימוש, התאמה אקלימית, תחושת החומר בעת מגע (בישיבה, לדוגמה).
ה.	שימוש נכוו בצמחיה:
הצמחייה היא אלמנט תכנוני רב חשיבות ובעזרתה ניתן ליצור צורות, הפרדה, הכוונה, הגנה, מניעת סחף, הצללה, צבע ותחושה. הצמחיה היא גורם דינמי המשתנה כל הזמן ע״י גדילה ובמחזוריות של עונות השנה. השינוי עפ״י עונות השנה, למשל, של עצים נשירים ניתן לניצול כאלמנט מונע או מאפשר שמש עפ״י הצורך. לצמחיה יש לאפשר, כמובן, תנאי גידול מתאימים, התאמה לסוג קרקע ואקלים, חשיפה לשמש, מרווחים וכמובן, אחזקה שוטפת. (1980 ,Tompson & Brodwieka).
ו.	תנועה והשגחה:
ניתן להגדיר את רמת ההשגחה הנדרשת ככזו שתביא לאיזון בין חופש לאיסורים הכרחיים. ההשגחה נדרשת בעיקר מההיבט הבטיחותי ועל מנת להגיש עזרה, במקרה הצורך. באופן טבעי נקודות ההשגחה משתלבות במערך התנועה המתוכנן. מערך התנועה צריך לתת מענה לנושאים הבאים:
•	אוריינטציה- מתן התחושה למשתמש שהוא יודע היכן הוא נמצא באמצעות נקודות התייחסות. מקומות בהם קיים שינוי או מעבר או צורך בקבלת החלטה יקבלו ביטוי בתכנון הסביבה עצמה, לדוגמה, ע״י שינוי ברוחב או בסוג הריצוף.
•	רצף- יושג ע״י התאמה בין סוג הדרך לאופי השינוי השימוש והמעברים בין הרמות השונות.
•	בטיחות- התכנון יכול להפחית את הצורך בהשגחה ולאפשר בידי המשגיחים שליטה טובה. ברור, כי רצוי למקם נקודות השגחה ליד אלמנטים שיש בהם מידת סיכון תוך צמצום התחושה של פיקוח שמקרין מקום כזה והתחשבות בתנאים אקלימיים כדוגמת הצללה.
3.	הקשר האסתטי:
הקשר האסתטי כשם כולל מאופיין ע״י הגורמים המשפיעים על עיצוב הסביבה. גורמים אלו הם ה״משדרים" את תחושת המקום ואת ההרגשה של המשתמש או התחושות שמבקש המתכנן להקרין ע״י האלמנטים הפיזיים. ניתן לסווג את הגורמים בחלוקה הבאה:
א.	הצהרה ברורה- תעודת הזהות של המקום. התווית העיצובית שלו, אופי שמסביר את עצמו ע״י מתן תשובה חד משמעית לשאלה מה זה, (1969 ,Bedner & Heviland).
הגורמים המשפיעים המשמשים כלים בידי המעצב הם: קווים, צורות, טקסטורות, צבעים.
דוגמאות להשפעת גורמים אלו על תחושת המקום:
צורות אופקיות משרות הרגשה של שלווה ורוגע מאחר והן מונחות בנוחיות על האדמה ובהרמוניה עם כוח המשיכה. קווים אנכיים נותנים תחושה של תנועה מאחר וגורמים לעין לעקוב אחר הקו כלפי מעלה.לצבע מגוון רב של שימושים תחושתיים, שימוש נכון בצבע מגביר את תחושת החומר ומותאם לצורה ולטקסטורה. ניתן להבליט עצמים ע״י שימוש בצבע, להגדיר אזורים, ליצור הפרדה בין דמות ורקע וליצור אווירה ע״י שימוש בצבעים חמים וקרים, חזקים/עדינים, תואמים/מנוגדים. אחד האלמנטים החזקים ביותר להקרנת תחושות החומר הינו טקסטורה. טקסטורה חלקה ורכה מזמינה לגעת, טקסטורה מחוספסת וגסה גורמת להגברת הזהירות, שינוי טקסטורות מבטא שינוי פונקציונאלי כדוגמת מעבר משביל ראשי לשביל משני.
ב.	איזון ביו אחידות למגוון (1980 ,Shaw) :
פעמים רבות קיימת נטייה להשתמש באלמנטים חוזרים על מנת להשיג אחידות של מקום. מאידך, דווקא השוני והשינוי - כאשר הם מבוצעים במינון נכון- גורמים להפתעה, לגירוי ולרצון להתנסות. צריך להיות מספיק סדר כדי לאפשר תחושת יציבות עם גוון ע״י אלמנטים שונים יוצאי דופן ובלתי צפויים.
ג.	ייחוד של מקום:
נעשה ע״י הגורמים ההופכים מקום כלשהו למקום עם "זהות" ייחודית. מכלול הגורמים המשפיעים בחלקם ברורים ומתוכננים ובחלקם הינם פועל יוצא של תנאי האתר והקשריו הסביבתיים כיוצרי הרגשה ותחושות (1987 ,Moore et al). המתכנן מנסה במידת יכולתו ליצור "אופי" לנושא המתוכנן שיתאים למטרותיו ולתחושות שהוא מבקש לפתח. דרך מקובלת לעשות זאת היא ע״י רעיון מרכזי מוביל: עיצובי ופונקציונאלי ושימוש בו ובואריאציות שלו בכל תחום התכנון. גורם משפיע על ההרגשה הינו נפח החלל. החלל בו אנו מרגישים "טוב". ישנן פעילויות ראווה ותצוגה. החללים מוגדרים ע״י גבולות היוצרים את אפקט התיחום (Enclosure Effect). אופיו של חלל נקבע בין השאר ע״י סוג התיחום.
אנו מבחינים במס׳ סוגים:
תיחום סטטי- אין בו תחושת תנועה. משמש היטב להדגשת המרכז או מקום מוגדר.
תיחום לינארי- נותן כיוון ופתוח בצדדים.מתאים כאזורי מעבר שבסיומם תיחום סטטי. תיחום חופשי- מאפשר תנועת עין לכל כיוון שהוא.
4.	הקשר הקהילתי
למעשה,זהו ההקשר החשוב ביותר. בהקשר זה דנים עבור מי מתכננים ומהו הקונטקסט החברתי,בדגש על גורמי השילוב הבאים:
* שילוב עם תכניות אחרות מתוכננות.
*	שילוב בתכניות כלליות של האזור בכל תחומי תכנון הערים :חינוך, כלכלה,מגורים וכוי.
*	שיתוף קהילתי במטרות התכנון,בתכנית עצמה ובביצוע,במידת האפשר. שיתוף בהחלטות כדי לייצר שיתוף פעולה, אכפתיות ונטרול תחושת הניכור ויצירת הזדהות שתגרום בסופו של דבר גם לשמירת המקום ואחזקתו. (1992 ,Robertson).
2.4.2	שימור ושיקום מבנים:
אטרקציות תיירותיות מתפתחות במבנים משומרים: מוזיאונים, גלריות, פיתוח מגוון שירותי תיירות ומסחר לאוכלוסיית המבקרים, ויצירת התאמה בין תפקוד עכשווי למונומנט היסטורי, וזאת מבלי לבטל את היתרונות ההיסטוריים הנמצאים במרכזים המסחריים (1992 ,Robertson). הדבר יתבצע ע״י שימור מבנים ושינוי יעוד, שימור שווקים ושינוי יעוד, שימור תשתיות, חיפוש אחר יתרונות המרחב הישן, שילוב תפקודים במרחב הישן (דיור, מסחר, תעשייה, בילוי) ותרבות מודרנית. התיירות יוצרת אטרקציות תיירותיות ומעודדת התפתחות של אטרקציות תיירותיות במבנים לשימור: רחובות של מוזיאונים, גלריות במבנים לשימור, התאמה בין תפקוד עכשווי למונומנט היסטורי (שילובים שונים: הישן משתקף בחדש ושניהם יחד יוצרים קומפוזיציה חדשה).
כמו כן, קיים פיתוח של שירותי תיירות במבנים קיימים. סביב מבנים אלה צצים שירותים ומסחר לאוכלוסיית התיירים ולאוכלוסיה המקומית. לעיתים, דבר זה גורם להתנגשות בין תפקודי תיירות לתפקודי שירותים מקומיים ומביא למלחמות נדל״ן.
הגורמים המשפיעים על העלייה בביקוש לתיירות עירונית במתחמים לשימור (עמית, 2002) :
א.	שינוי בהרכב הגילים של האוכלוסייה במדינות מפותחות. התיירות המשפחתית, הלא מאורגנת, שמעדיפה תיירות נופש בשטחים פתוחים, מפנה את מקומה לתיירות של בודדים במרחב העירוני. זו תיירות יקרה שהוצאותיה שונות וגבוהות מהתיירות המשפחתית (קניות, תיאטראות, מוזיאונים, מזון־מסעדות ובתי קפה).
ב.	ביקוש לענף תיירות הוא פונקציה של מעמד כלכלי-חברתי.
ג.	תיירות כחלק מתדמית.
ד.	קיצור שבוע עבודה, התפתחות טכנולוגית, מגבלות זמן.
ה.	עלייה ברמת החינוך והתעניינות במורשת הבנויה.
ו.	הצערה והתברגנות - ג׳נטרפיקציה במרחב העירוני.
ז.	תרבות נצרכת על ידי המונים.
ח.	היווצרותם של מרחבי תרבות.
(עמית, 2002).
2.4.3	ריהוט רחוב, תחזוקה וניהול זמני פריקה/טעינה:
ריהוט רחוב- מגוון בריהוט ימשוך תנועת אנשים: ספסלים, אשפתונים, מתקני שתייה, פנסים, פרגולות, טלפונים, מפות, מגרשי משחקים, מתחם לחניית אופניים, אך עם זאת, יש לשים לב כי ריהוט הרחוב לא יתפוס את מקום הולכי הרגל ויהווה מטרד ויאפשר כניסת רכבי חירום (,Hine 1990 ,Russel). יש להימנע מדוכני פיס, פחי אשפה, רכבים דו גלגליים אשר ימוקמו במקום
להולכי הרגל ויפריעו לתנועתם. (קולודני, 2002). תחזוקה- יש לתחזק את המקום. המקומות השמורים והבלתי מוזנחים הם אלה המוצלחים. יש לתחזקם באופן שוטף (ציר ההליכה, דפנות הרחוב, מבנים וחזיתות). (קולודני, 2002).
ניהול- זמני פריקה/טעינה- שימושי הקרקע השונים דורשים ניהול תקין. חנויות, מסחר ומגורים זקוקים לפריקה וטעינה של אשפה, ניקיון, כיבוי אש, ופינוי חולים במקרה הצורך. בימים בהם מתקיימים שווקים יש לדאוג מיד לניקיון המדרחוב.
זמני פריקה/טעינה יידרשו במדרחוב בדגשים וברמות שונות. אין לאפשר עוד מצב בו רכבים מסחריים יפרקו ויטענו סחורה בכל עת ובכל מקום ויצרו מטרדי רעש ועומסי תנועה. יש לקבוע מיקום ושעות פריקה וטעינה והאכיפה תהיה ע״י פיקוח עירוני כך שההפרעה תהיה מינימלית. (קולודני, 2002).
2AA התאמה לסוגי משתמשים שונים, חוויתם וביטחונם־
התאמה לסוגי משתמשים שונים- על המעברים להתאים לסוגי אוכלוסייה שונה (כולל: נכים, עיוורים, מוגבלים). יש להתאים מפלסים, מעליות ורמפות (לעיוורים־יש לייצר טקסטורות מיוחדות, כתב ברייל והדגשת מעברי חצייה) (1998 Chor ,Yuen).
חוויתית-
”לראות ולהיראות״ - לשבת במקום ולצפות בערב רב של אנשים, תיאטראות,שווקים, ארועים, פסטיבלים, אופנה, מוזיקה, "יצירת במה". אזורים להולכי רגל מחוללים את "תיאטרון הרחוב". כך נוצרת חשיבות לחיים העירוניים (1963 ,Crosby). עיצוב המדרחוב יכול ליצור מקום לאטרקציות הללו.
חווית ההליכה במקום: חוויה חושנית: הליכה בחוץ, שימת לב לפרטים, לריחות ולצלילים. יש לתכנן ולעצב את המקום, ולהימנע מבנייה צפופה וליצור מקום רחב ונוח להליכה.
עידוד ההליכה: ע״י יצירת גורמים אטרקטיביים כחלונות ראווה, נוף וכד׳.
חוויית הגילוי: גילוי חללי ביניים בלתי מנוצלים אשר יגדילו את חיוניות המקום ויעשירו את חווית הביקור של הולכי הרגל. (קולודני, 2002).
תחושת הביטחון- יש ליצור מקומות בעלי רוגע, נוחים עם מרחב לאנשים. חייבת להיות נוכחות פיקוח, תחושת התמצאות, תחושת המקום, זהות ותחזוקה. על המקום להיות מתוכנן ומטופח כדי שהמקום יהיה מוצלח באופן שוטף־צירי הליכה, מבנים וחזיתות (1960 ,Lynch). יש לפתח אסטרטגיה לפיתוח כלכלת ערב ולילה: מקומות שביום ישמשו לפעילות מסוימת ובערב לאחרת (ביום, שווקים/פסטיבלים ובערב, לישיבה מחוץ למסעדה/בית קפה). (1999 ,owe!).
רחובות עירוניים אמורים להיות אזורים רב תכליתיים, המעודדים קשרים חברתיים בקהילה ומקשרים בצורה הרמונית בין האמצעים השונים של התנועה: הליכה, רכיבה על אופניים, מכוניות ותח״צ. במטרה להשיג פעולה הדדית זו, אסור לאפשר לרכב הפרטי להשתלט על משתמשי הדרך האחרים. (משרד התחבורה, 2003).
יש ליצור תחושת ביטחון מפגיעת כלי רכב. בישראל, שיעור מקרי המוות של הולכי הרגל תוך כלל מקרי המוות כתוצאה מתאונות דרכים גבוה בהשוואה למדינות המפותחות. הולנד, לשם השוואה מתגאה בשיעור גבוה מאוד של תנועת הולכי רגל, ובו בזמן גם בשיעור מהנמוכים באירופה של תאונות קטלניות בקרב הולכי הרגל. ההסבר טמון בשיפורים שהוכנסו במערכות התחבורה ה״רכות" המיועדות להולכי הרגל ולרוכבי אופניים (החברה להגנת הטבע, 2003).
פרק 3־ גורמים להצלחת מדרחוב
3.1	ארבעה מדדי מפתח (2001 ,Madden):
נגישות- עליה להיות אמינה, רציפה, קריאה, יחסי קרבה בין מקומות, יצירת קשרים בין מקומות, נוחה עם יכולת הליכה. הנגישות תמדד באמצעות: נתוני תחבורה, שימושי תחבורה, פעילות הולכי הרגל, תבנית שימושי החניה. המטרה היא שאנשים יוכלו להסתובב בקלות, ליצור מקום נוח שישמש חלקים שונים במרחב. אלמנטים פיזיים יכולים להשפיע על הנגישות (טור רציף של חנויות יפה ובטוח יותר מרחוב עם חומה/ריק). במקומות נגישים יש תחלופת חנייה גבוהה והם נוחים יותר לתחבורה ציבורית.
שימושיס ופעילויות במקום: קבועים ולא משתנים, מתאימים למקום, מתמחים בסוג מסוים של פעילות, ייחודיים, מהנים, מקומיים, חיוניים ותוצרת בית. וכן, ביצוע אירועים בפסטיבלים וכד׳.
השימושים והפעילויות ייבדקו באמצעות: רמות השכרה, ערכי רכוש, טיפוסי שימושי קרקע, מכירות קמעונאיות ובעלות עסקים מקומיים. הפעילות היא הבסיס ביצירת מקום. היא הסיבה שלשמה אנשים מגיעים בפעם הראשונה ואליה יחזרו בעתיד. ניתן ליצור מקום מיוחד וייחודי. ללא פעילות המקום יהיה ריק ולא שימושי. יש ליצור מקום מושך שבו יהיו גם אירועים, שווקים, הופעות רחוב, בזארים, אירועים עירוניים, הפגנות ותהלוכות.
נוחות ותדמית: בטיחות, חום, היסטוריה, ארכיטקטורה ונוף, ניקיון, ירק, אפשרויות הליכה, אפשרויות ישיבה, רוחניות ומשיכה. יימדדו באמצעות: נתוני פשע, שיעורי תברואה, מצב הבניינים, נתוני סביבה. המטרה היא ליצור מקום נוח לשבת ולתת חשיבות לאנשים לבחור את המקום שברצונם לשבת בו.
קשרים חברתייס: שיתוף פעולה, שכנות, ארגון תחרויות, רכילויות, סיפורים, ידידות, פעילות משותפת, גאווה, קבלת פנים ומגוון.
יימדדו באמצעות: חיי רחוב, רשתות חברתיות, שימושי ערב, התנדבות ומס׳ ילדים ומבוגרים.
כאשר אנשים פוגשים חברים שכנים ומרגישים נוח ליצור קשרים עם זרים הם מרגישים שייכות חזקה לקהילה ולמקום שמעודד סוג כזה של פעילויות.
מדדים נוספים:
סף כניסה למדרחוב: כמות האנשים המינימלית המצדיקה קיום וכדאיות של מפעל תיירותי כלשהו.
בושר נשיאה של אתר: המספר המירבי של אנשים היכולים להשתמש באתר מסוים מבלי לגרום לשינויים לא רצויים בסביבה הפיזית וללא ירידה באיכות הביקור של המבקרים. זהו חישוב המספר
המקסימלי של אנשים הנכנסים לאתר מבלי לפגוע בו ומבלי לגרום להרס של בע״ח, לכלוך, וכמובן מבלי לפגוע באוכלוסיה המקומית. (קולינס, 1999).
עירוב שימושי קרקע: יש ליצור מקום שבו יהיה שילוב של: מקומות תעסוקה, פעילות פנאי, מסחר, תרבות ומגורים, אשר ימשוך משתמשים. רחוב שבו יהיה חיים שוקקים ביום ובלילה.
3.2	חסמים:
כיום הרבה מקומות מעוצבים כדי "לראות ולא לגעת". חלק מהמקומות מסודרים ונקיים. וחלקם ריקים, הרוסים בשימוש אוכלוסיה לא רצויה, וזוהי האינדיקציה שמשהו לא בסדר עם העיצוב , הניהול או שניהם.
1.	מחסור במקומות ישיבה.
2.	מחסור בנקודות התקהלות: מגרשי משחקים, תחנות אוטובוס, כספומטים, ספסלים, מקומות לממכר מוצרי מזון ושווקים.
3.	גישה לא נוחה למקום ובניסות נסתרות: כניסות חשוכות, אשר לא מזמינות אנשים, מצוקת חנייה. על הכניסה להיות מזמינה ופתוחה לרחוב. ניתן למקם קיוסקים, בתי קפה קטנים בכניסה למקום.
4.	מאפיינים בעלי תפקוד לקוי או חסר: ישנם גורמים עיצוביים במקומות אשר לא מושכים אוכלוסיה ולא ברור מה תפקידם במרחב. הם יפים ויזואלית ופחות תפקודיים. גורמים עיצוביים כפסלים שונים מעודדים פעילות שתהיה סביבם.
5.	דרבים אשר מובילות למקום לא ידוע- שבילים/דרכים אשר לא מובילים למקום מסוים הם חסרי שימוש. הרצון הוא ליצור דרך שתמשוך אנשים לאורכה ותאפשר להם לעזור לנוח.
(Madden, 2001)
3.3	תכונות מקום מוצלח:
השאלה המרכזית שיש לשאול כשמעריכים מרחב היא: מה מושך את האדם הראשון? תשובה לשאלה זו כוללת: מקומות ישיבה, מקומות מוצלים רבים, מקומות עם מים, מזון טוב, קישורים טובים לרחובות סמוכים ומעברים נוחים להליכה.
המאפיינים העיקריים של השימוש במקומות מוצלחים (2001, Madden) :
1.	הגעה בקבוצות- אנשים בד״כ מגיעים בזוגות או בשלישיות, אנשים שקבעו להיפגש במקום.
2.	אחוז הגעה גבוה בקרב נשים- נשים מבחינות יותר במקומות. סיבת הגעתן היא בעיקר משום שהמקום הוא בעל מקומות ישיבה ובטוח.
3.	מגוון גילאים- המקום משמש גילאים שונים בקרב שעות היממה. לדוגמה, תינוקות יבקרו עם מטפלותיהם בבוקר, בעוד שקבוצת אוכלוסיה אחרת נמצאת בעבודה. בשעות אחה״צ והערב קבוצת אוכלוסיה אחרת תגיע למקום.
4.	פעילויות מגוונות- במקומות פופולאריים יש יותר מגוון פעילויות ממקום לא מוצלח. יצוין, כי לא תמיד פעילויות דורשות ציוד או אמצעים מיוחדים.
5.	תחושת אינטימיות- מקומות שמושכים אנשים להביע בהם את רגשותיהם כחיוך, נשיקה, חיבוק, אחיזת ידיים הם פופולאריים ומצליחים מאוד.
המודל מציג את השלבים במעגל החיים שאתר תיירות, ברוב המקרים, עשוי לחוות. המודל
מתאר פונקציה של מס׳ מבקרים וזמן.
שלב ההקמה והחדירה לשוס- הכנת מקום, בנייתו, פרסומות לגביו, פיתוח וגילוי האתר.
שלב הצמיחה והאיזון- האתר מתפתח, מספר האנשים המבקרים הולך וגדל ולמעשה, כל
אתר שואף להישאר במצב שבו הוא גדל.
שלב ההצפה- מקסימום כמות, צפיפות, עומס על תשתיות- תשתית פיזית, תברואתית, בנקאות, לחץ על האוכלוסייה שחיה במקום, נוצר מצב לא נעים באתר.
שלב הדעיכה/ה״מוות״: ירידה במספר המבקרים, האתר ננטש. (מנספלד, 1989).
3.4	רעיונות ליצירת מקום טוב יותר להולכי הרגל: (2001 ,Madden)
רעיונות בסיסיים:
1.	הציבור הוא המומחה־ הציבור מספק ראייה רבת ערך ופרספקטיבה על תפקוד האזור. הוא היחיד שמבין את הנושאים החשובים באמת. ככל שהוא יתערב בתהליך התכנון מוקדם יותר זה טוב יותר־ לפני שכל פעולת תכנון מתבצעת. יש לעודד אנשים להישאר לאורך כל התהליך המושקע כך שלבסוף הם יהיו הבעלים והמנהלים של המקום.
חשיבות הציבור: הציבור הוא בעל רעיונות וכישרונות. הוא בעל הידע והניסיון. הוא יודע איזה מקום הוא מסוכן ומדוע, איזה מקום נוח, היכן התחבורה מסוכנת לציבור, היכן יש מקומות להליכה בטוחה של ילדים/אופניים. המיומנויות והמשאבים של הציבור הן מתנות למתכנן, הם יכולים לתרום וחבל לבזבזם.
2.	יש ליצור מקום ולא אובייקט עיצובי־ כיום, אנו מאבדים את משמעות המקום. בעיתוני עיצוב ניתנת חשיבות לעיצוב המקום ולא לחיות שלו ולמשמעותו. לפיהם, מקום מעוצב= מקום טוב. כיום, נדרשת גישה אחרת מזו. ביצירת מקום דרוש ניהול אפקטיבי והתערבות של דיסיפלינות שונות בשל
מגוון הנושאים הנדרשים. ליצירת מקום טוב נדרשים בראש ובראשונה: מקומות ישיבה נוחים, שירותים, מקומות לקניית מזון. כיום, אוניברסיטאות לא מלמדות סטודנטים ליצור מקומות. הם מלמדים לעיצוב, לבנייה, ללמוד התנהגות, אך לא איך להשתמש בידע המקצועי שרכשו כדי להקיש לתוך רצון הציבור, או לעזור לציבור ליצור חזון ולממשו.
3.	לא ניתן לתכנן לבד־ שותפות תורמת לחידוש רעיונות, להתרים כספים, להרחיב את השפעת הפרויקט בקרב גורמים שונים, שותפות חזקה אף יכולה לקדם את הפרויקט מבחינה פוליטית. השותפים הישירים הם האנשים והמוסדות שגרים סביב למקום: בי״ס, בתי כנסת, ספריות, מוזיאונים, עסקים וכר. השותפים הלא ישירים יהיו: מחלקות התחבורה ומשרדי ממשלה אחרים.
4. חוסר רצון מצד הרשויות לבצע פרויקט־ האנשים המקצועיים אחראים לפעילויות המשפיעות ישירות על מקומות ציבוריים כ-תכנון, תחבורה, בידור וחינוך. כאשר הללו מעוניינים שרעיון חדש יבוא לידי ביצוע, לעיתים, הם נתקלים בסירוב מצד ארגונים/רשויות הטוענים: "זה בלתי אפשרי לביצוע", כאשר כוונתם בעצם: "אף פעם לא עשינו דברים בדרך זאת ואין בכוונתנו לשנות את דעתנו".
מדובר במקומות שעד עתה אסור היה לאכול/לשתות בהם, או מקומות שבהם לא הניחו שולחנות שח בטענה כי זה משחק "הימורים", או אסרו על פינות ליטוף כי אין זה חוקי להפריד גורים מאימותיהם. לדעת מומחים, דבר זה מונע את חיות המקום. כיום, בחלק מן המקומות יצרו מרחב מוגדר לפעילות אשר אסור לעשותה במקום אחר, וחלק מן הארגונים כמשרד התחבורה בסיאטל, הבטיח שפרויקטי תחבורה יעשו בשיתוף עם הציבור ויענו לצרכיהם.
שיטות תכנון ־
5.	ניתן לראות הרבה ע״י תצפיות־ כאשר אתה צופה במקום מסוים, אתה יכול ללמוד איך אנשים משתמשים בו. ניתן לצפות ולרשום, ניתן לצלם בוידאו או במצלמה במהלך היום או השבוע, לעקוב אחרי אנשים מסוימים, לספור אנשים, אופניים, מכוניות ועגלות תינוק. ניתן גם לשאול את האנשים מגוון שאלות לא רשמיות, על מה מושך אותם או ממה הם נמנעים.
6.	פיתוח חזון־ חזון למקום קשור לפעילויות שמתרחשות בו ועליו להיות מוגדר ע״י האנשים שגרים בו או עובדים בסמוך ולא ע״י אנשים מקצועיים או רשויות. האנשים המקצועיים יוכלו להביא לידי מימוש את חזונם. יש לשאול את האנשים לגבי מקומות שהם נהנים בהם, לחקור את הפעילויות השונות במקום והציוד הדרוש לשם כך. בד״כ חזונם של אנשים הוא פרקטי ומציאותי עם רעיונות חדשים וזאת משום שהם רוצים לראות את התוצאות מיד. אם לא יהיה חזון, הציבור לא יראה את מה שהוא רוצה והוא יפסיד מכך. עיקרי התכונות של חזון למקום הם: הצהרת מטרות, הגדרת תפקוד המקום ומי המשתמשים, הצהרה של תכונות המקום, רעיון קונספטואלי על עיצוב המקום ודוגמאות של מקומות דומים.
תרגוס רעיונות לכדי פעולה;
7.	עיצוב בשילוב תפקוד־ למרות שעיצוב הוא מרכיב קריטי ביצירת מקומות, המקומות המוצלחים בנויים על האופן בו הציבור משתמש במקום. ברוב המקרים, מקום כושל בגלל שהתפקוד של המקום לא הוגדר מלכתחילה. לכן, על המעצב למזג בין צרכי הציבור ובין עיצוב מושך ומעניין. קיימים 5 שלבים שיש לעבור בפיתוח מקום: להבהיר את התכנית (מטרות, יעדים), ליצור תרשים של שימושים
ותפקודים וכיצד משתלבים במקום, לפתח עיצוב שתומך בתפקודים ובתכונות המקום כפי שהוגדרו ע״י הציבור, לחשוב בגדול (על תכונות המקום ...) ובקטן (היכן אנשים ישבו...) וללמוד ממקרים מוצלחים יותר.
8.	יצירת סינרגיה־ זוהי טכניקה במקומות ציבוריים. קרי, למקם אלמנטים אחד ליד השני בשל הסיכוי לפעילות שתתרחש בקרבם. הרעיון הוא למקם אותם בסמוך, כך שהם ישלימו האחד את השני. לדוגמה, ספסל, פח אשפה וטלפון ימוקמו אחד ליד השני וכך יוצרים סינרגיה, כי יש סיכוי לפעילות שתתרחש סביבם - יותר מאשר אם היו מנותקים. דוגמה נוספת, אם ספריה תמוקם ליד מגרש משחקים בפארק שבו גם יש קיוסק, סביר להניח כי פעילות תתרחש שם יותר מאשר אם הדברים היו מופרדים.
יישום:
9.	"להתחיל עם הפרחים"־ הרבה תכניות נתקעות בשל הגודל שלהן, חוסר בתקציבים ולוקח זמן רב עד שהן מתממשות. פעולות בטווח זמן קצר, כשתילת צמחים, יכולות להיות דרך לא רק לבחינת רעיונות אלא גם לתת לאנשים בטחון ששינוי מתרחש ורעיונותיהם החשובים מתממשים.
10.	"הכסף הוא לא העניין"־ לעיתים תכופות, התירוץ של מחסור בכסף הוא התירוץ כדי לא לעשות דבר. כשכסף הוא העניין, זוהי האינדיקציה שהקונספט השגוי הוא בעבודה- לא בגלל שהתכנית יקרה אלא בגלל שהציבור לא מרגיש שהמקום שלו ואין מי ש״ידחוף" את הפרויקט.
הסבר על כסף הקשור למקומות ציבוריים:
א.	פרויקטים קטנים וזולים יכולים להיות יותר אפקטיביים מפרויקטים גדולים.
ב.	בניהול מקום יש לפתח את היכולת ליעילות אשר היא יותר קריטית להצלחה מאשר השקעה פיננסית גדולה.
ג.	אם הציבור הוא שותף בפרויקט, הוא יסייע יותר.
ד.	כאשר חזון הציבור מוביל פרויקט הכסף יגיע.
11.	"אף פעם לא נסיים"־ יצירת מקום מוצלח הוא לא רק בדגש על העיצוב. אלא, עניין זה קשור בחזון הציבור ותכנון ניהול יעיל וטוב. ניהול הוא עניין קריטי מפני שמקומות מוצלחים הם לא סטטיים- הם משתנים מידי יום, מידי שבוע ולפי עונות. ניהול טוב מתעסק עם שינויים אלה. בחלק מן המקומות הניהול הוא ע״י תשלום לארגוניים המגויסים לצורך כך ובחלק מן המקומות הניהול הוא בהתנדבות.
גישה חדשה בתכנון מקום להולכי רגל:
שיתוף הציבור בהכנת פרויקטים הוא חיוני והכרחי. הבעיה נעוצה כיום בכך שרוב הפרויקטים שנעשים הינם בשל מצב פוליטי, תלויי תקציב ממשלתי, או בגלל רעיון של יזם לעיר. לעיתים רחוקות פרויקט מוקם בגלל שיחות עם הציבור ורצונו. אם ברצוננו שמקומות להולכי רגל יצליחו יש לפעול לפי גישה אחרת שבה יהיה אחראי על המקומות הללו, ובאם תהיה בעיה לאדם כלשהו הוא יוכל לפנות לכתובת זו ופנייתו תענה. כיום הגישה היא, כי הפרויקט המסוים הוא הסיבה לפעולה ולא רצון הציבור. אין התחשבות ברצון הציבור לבטיחות ילדיהם וכד׳, נושאים חשובים נשארים ללא מענה, האחראים על התחבורה המקומית לא מחפשים דרכים להאטת התנועה לטובת הולכי הרגל ורוכבי האופניים.
ארבע הבעיות העיקריות שיש לטפל בהן (2001, Madden) :
הציבור נשאל מאוחר מידי- הציבור נשאל "לאחר מעשה" מה תגובתו לפרויקט, אך לא נשאל לפני כן לרצונותיו.
חוזקות הציבור- הציבור הוא מלא ידע כיצד המקום מתפקד ויש להשתמש בו מהתחלה.
תזמון- לוקח זמן רב עד שפרויקט יתממש, אך ניתן להקים מקומות קטנים שיקומו מהר ויהיו זולים יותר.
חוסר בתקשורת- יש מחלקות ואגפים שונים (מחלקות תחבורה, תכנון) שעובדות עם צרכים שונים של הציבור. עמותות אלה עובדות לבד במקום לעבוד בשיתוף פעולה וכך ייווצרו פרויקטים יותר יעילים.
3.5	מדרחובים מן העולם- דוגמאות:
כיום, כמעט לכל עיר מרכזית בעולם יש מדרחוב אחד לפחות, לרוב במרכז העיר.להלן אציין לדוגמה 2 מדרחובים מן העולם על מנת להשוות ולתאר סוגים שונים של מדרחובים במקומות שונים בעולם. האחד, הנחשב מצליח, באירופה, קופנהגן, מדרחוב סטורייט (STROGET)- עיר הידועה במסורת המדרחובים הרבים שלה, והשני, הנחשב ככושל, ארה״ב, פלורידה, טמפה, מדרחוב פרנקלין.
מדרחוב סטרוייט, קופנהגן
תיאור המדרחוב: מדרחוב הקניות והתיירות הארוך בעולם הוא סטרוייט (Stroget) בקופנהגן, שהפך למדרחוב בשנת 1962, בכדי להחיות את מרכז העיר ולהפכו לשקט ונעים יותר ללא תנועת כלי רכב. אורכו: 460 מ׳ ורוחבו נע בין 8-11 מ׳. הסיבה העיקרית להפיכתו למדרחוב היתה צמצום התנועה הממונעת, הפחתת רעש וזיהום אויר בייחוד מתח״צ. רחוב סטרוייט חוצה את מרכז העיר עם שפע חנויות, מסעדות, בתי קפה והופעות רחוב. זהו מקום בילוי נהדר המשקף את אופייה של העיר.למעשה, המדרחוב מורכב מחמישה רחובות שצורפו יחד ואורכם יוצר את המדרחוב הארוך ביותר באירופה. הוא משתרע מכיכר העיריה עד כיכר קונגרס ניטורב. במרכז המדרחוב כנסיה, אמני רחוב מסוגים שונים, החל מתזמורת רוסית, שחקני שש בש, ציירי פרוטרטים, פסלי אדם, מתופפים, נגנים לסוגיהם ועוד, האוירה תוססת, המוני תיירים ומקומיים פוקדים את הרחוב, דוכני האוכל המהיר, סלסלות הפירות המוצעות למכירה, כמו דובדבנים ותותי יער - כל אלה עושים את המדרחוב לאטרקציה תיירותית. (1996 ,Gehl& Gemzoe).
תחבורה במדרחוב: משנת 1989 הונהג נוהל חדש במדרחוב - הרחוב הפך מרחוב רגיל לרחוב המשלב הליכה, רכיבה באופניים ונסיעה ברכב. ניתנה עדיפות להולך הרגל, אך מותרת נסיעת רכבים ואופניים. המהירות המותרת לרכבים ואופניים היא 15 קמ״ש.
השינוי גרם למשיכת עסקים למדרחוב והקמת מסעדות ובתי קפה רבים ולאווירה המיוחדת ברחוב.
מאידך, נוצר קונפליקט, מאחר ובעלי הרכבים לא הבינו את משמעות הרחוב והחוקים החדשים. הם חנו היכן שרצו ונסעו מעל למהירות המותרת. לכן, בשנת 1992 הוחלט לערוך שיתוף ציבור עם בעלי החנויות ומתכננים בעירייה והרחוב הוסדר מחדש. בין היתר, סומנו קווי ההפרדה בין הולך הרגל לרכב ע״י סימון בצבע וחומר שונה והוצבו עמודי אבן למניעת החניה ומקומות חנייה מוסדרים.
סה״כ עלות הפרויקט נאמדה ב- 2.6 מיליון דולר. תחבורה ציבורית הוסטה למערכת תחבורתית היקפית ולדרכים משניות ונמנעה כניסתם למדרחוב. כך הרחוב הפך לשקט, יפהפה ומשך אוכלוסיה ועסקים רבים. כמות הרכבים הממוצעת ביום במדרחוב ירדה מ-4900 (בשנת 1988) ל-1300 (שנת 1995). לעומת, כמות רוכבי האופניים אשר עלתה מ- 1390 ביום (שנת 1988) ל-2360 (שנת 1995).
תכנון ועיצוב: המטרה היתה להפוך את הרחוב למדרחוב שקט, לא טיפוסי בעל חנויות ייחודיות כחנויות עתיקות, חנויות ספרים יד שנייה וכד׳. סומנו בתים ומבנים לשימור אשר חשיבותם רבה לעיר וניתנו הוראות בינוי ועיצוב לחזיתות החנויות והבתים. עקרונות העיצוב והתכנון המוצלחים הועתקו לרחובות נוספים בערים אחרות בדנמרק .(2000 ,Laurasen).
מדרחוב פרנקלין, טמפה, פלורידה
תיאור המדרחוב: מדרחוב פרנקלין ממוקם במרכז העיר טמפה. המדרחוב, רוב הזמן שומם. בשנת 1970 הועלה רעיון להפוך את הרחוב למדרחוב, כאשר בתוכו ישולבו משרדים ועסקים, ללא נסיעת כלי רכב. במדרחוב פועלות בעיקר מסעדות אשר בהם אוכלים אנשי עסקים בשעות הצהרים. לאחר השעה 16:00 כבר לא ניתן לראות תנועת הולכי רגל במקום. רוב החנויות נסגרו במקום והדבר היחיד הפעיל במקום זו תחנת המשטרה. מדרום למדרחוב מתחם מגורים יוקרתיים ומצפון פארק הנושק למתחם מגורי העניים. הפארק, כלל לא אטרקטיבי וללא ספסלי ישיבה ופוקדות אותו מידי פעם שרפות הנגרמות מהצתה. במדרחוב מס׳ מועדונים אשר פתוחים רק פעמיים בשבוע בין השעות 15:00- 21:00 בלבד. יצוין, כי לפני הפיכת הרחוב למדרחוב המקום היה שוקק חיים. עם הקמתו, עסקים עזבו
והמצב הורע. בתחילת שנות התשעים כבר לא נותרו חנויות עוגן במקום. הועלה רעיון לפתוח חזרה את המדרחוב לתנועת כלי רכב. אך יש שטענו, כי הפתיחה תיצור קיצורי דרך לרכבים בלבד, ואחרים טענו כי הכנסת הרכבים דווקא תתן ביטחון להולכי רגל להיכנס לרחוב ולהחיות חזרה את המקום.
סיבות לכישלון: בעיר טמפה אין מרכז עירוני. אנשים לא הגיעו למדרחוב כי לא היו יעדים ספציפים ייחודיים/אטרקציות. במקום היו את אותן אטרקציות כמו במקומות אחרים. היו חנויות אוכל מהיר, חנויות רגילות, חנויות לפיתוח תמונות. אטרקציות אלה לא משכו אליהם מבקרים מאחר וניתן למצוא את אותן החנויות בכל מקום אחר. אם היו מכניסים חנויות אומנות, מוזיאונים, היו משפצים את בניין התיאטרון, כך היו יוצרים אוירה חמה ואוהדת והמקום היה מצליח. כיום, במקום אין מרכזים פעילים. יש שהאשימו את משרד התחבורה בכך. מאחר והרחוב לא יצר מיתון תנועה בתוכו. ויש המאשימים את העירייה שכלל לא מעוניינת בשיקום המקום למרות שישנם יזמים שמעלים רעיונות כלכליים לשיפור המקום אך מעוניינים בהטבות מהעירייה.
רעיונות לשיפור: במקומות הפעילים 24 שעות, יש יזמויות, המקומות הם בטוחים, מעניינים, דינמיים ואטרקטיביים. במקומות אלה שואלים את תושבי המקום במה הם מעוניינים והתכנון נעשה בשיתוף פעולה פורה עם כל בעלי העניין. במדרחוב פרנקלין, הוצע תחילה למצוא בין 5-10 מרכזי פעילויות. הוצע לשאול את התושבים מה הם רוצים לראות ולהגשים זאת. יש להקים שווקים, אשר כיום זו הפעילות הפופולארית ביותר (שווקי תוצרת חקלאית, ספרים). ניתן לנצל את היתרונות הקיימים לעיר טמפה: בעיר אקווריומים רבים לאומנות הדגה, תעלות שיט, ארמון, קולנוע גדול, מלונות, מוזיאונים וספריות ולמרות שאין מרכז יש למקד את מירב המשאבים למקום. (1998 ,Shea).
3.6	סיכום ומסקנות תבחינים להצלחת /כישלון של מדרחוב:
במהלך סקר הספרות, הורחבה יריעת ההסברים לגבי הגורמים להצלחה/כשלון של מדרחוב.
סקר זה הסביר את הגורמים השונים והמליץ והציע דרכים לשפר את המקומות הציבוריים ככלל ואת המדרחובים כפרט, תוך כדי תהליך ההתחדשות שהחל בשנות ה- 90. להלן תמצית מארג התבחינים להצלחה או כישלון של מדרחוב כפי שעלו בסקר הספרות (ראה לוח מס׳ 1) להלן. ארבעה נושאים חשובים עולים מסקר הספרות:
-	אופי מיוחד ורוח המקום.
-	הטרוגניות בקונטקס מיוחד.
-	תנאי הסביבה.
-	קיום שירותים תומכים.
כאמור, מדד כללי ראשון: אופי מיוחד ורוח המקום, מדד כללי שני: הטרוגניות בקונטקסט מיוחד. שני מדדים אלה נוגעים בייחודיות המקום וברצון לשמר את ייחודיותו עד כמה שניתן.
אופי מיוחד ורוח המקום: תבחין זה כולל בתוכו תבחינים הכוללים, בין השאר, כלכלה ייחודית, אוכלוסיה קיימת, זהות וייחודיות פיזית אדריכלית ועוד. אלה ימנעו שינוי באופי הייחודי הקיים במדרחוב, לא תתאפשר חלופה דומיננטית של אוכלוסייה הצפויה לשנות את הרכב האוכלוסייה הקיים, תהליכי הפיתוח יהיו מתונים והבינוי יישמר לכדי "קנה מידה" אנושי.
הטרוגניות בקונטקסט ייחודי: הטרוגניות המדרחוב מאופיינת בצפיפות
המבנים והפעילויות, תמהיל אוכלוסיה מגוון יחד עם פיתוח מבוקר של מגורים ומסחר להעצמת האטרקטיביות הקיימת ולצמצום המפגעים.
שני מדדים נוספים הינם: תנאי סביבה ושירותים תומכים אשר ניתנים לתכנון, בניה ושינוי. דוגמאות רבות בארץ ובעולם מלמדות על שינוי מהותי שחל במקומות שעברו תהליכי התחדשות, הבאים לידי ביטוי במבנה הפיזי ובהרכבי האוכלוסיה קודם תהליך ההתחדשות ולאחריו- אוכלוסיות חדשות פינו מקומן לאוכלוסיות חזקות מהן, והסביבה החיצונית הפכה יוקרתית וסטרילית מקודמתה. יש למצוא את הדרך שבה יתאפשר תהליך התחדשות בת בבת עם שמירה על האופי הייחודי של המדרחוב.
תרשים מס׳ 1 מציג את מארג התבחינים וחלוקתם המתחייבים להשגת מדרחוב מצליח. יש לציין כי בין התבחינים, בין תבחיני המשנה קיימים קשרים הדדיים באופן שתבחין אחד מסייע בהשגת תבחין אחר ובאופן שתבחין מסוים עשוי לסייע בהשגה של יותר מתבחין אחר.
חלק ב: ממחקר האמפירי
מחקר זה בוחן את תבחיני ההצלחה של מדרחובים במדרחוב זכרון יעקב ונורדאו, חיפה ומנתח את עמדות ושביעות רצון המבקרים ובעלי העסקים.
הצורך במחקר נובע מהכרה במדרחוב כמשאב עירוני- תיירותי - תחבורתי בעל איכויות מיוחדות, שמהווה חלק ממארג השטחים המיועדים להולכי רגל. לאחרונה החלה ההכרה בחשיבות אזורים אלה בישראל.
על אף ההכרה במדרחוב כמשאב עיקרי להולכי הרגל, כנכס ציבורי, כמעט ולא נעשו מחקרים אשר בודקים את מדדי ההצלחה של מדרחובים. ישנם מספר מחקרים אשר בודקים היבטים שונים של השפעת אמצעי בקרת תחבורה על מיקומם של שירותים עסקיים במרכז העסקים הראשי (אברהם, 2000), אך מחקרים אלה בודקים את האופן והמידה של השפעת אמצעי בקרת תחבורה, ביניהם המדרחוב, על שיקולי המיקום של שירותים עסקיים, והם אינם מספיקים על מנת לקבוע מה הם הגורמים המסייעים להצלחה/כשלון של מדרחוב.
הפרק מורכב משלושה חלקים עיקריים. החלק הראשון מציג את מטרת, שאלות ומערך המחקר ובמהלכו מפורטות הנחות, השערות ומגבלות המחקר. החלק השני עוסק בהגדרת משתני המחקר, הנחלקים למשתנים תלויים ובלתי תלויים. החלק השלישי מציג את שני כלי המחקר המרכזיים: ראיונות אישיים ותצפיות. בחלקו האחרון מוצגים פרקי דרך הניתוח הסטטיסטי, התוצאות ומסקנות המחקר.
פרק 4־ המחקר
פרק 4.1־ מטרות ושאלות המחקר
מטרת המחקר: זיהוי וניתוח הגורמים להצלחה/כשלון של מדרחוב.
שאלות המחקר: מהם הגורמים המשפיעים על יצירת מדרחוב מצליח?
שאלות משנה:
1.	מהו הקשר בין תבחיני הצלחה לבין אופי הפעילות העסקית?
2.	מהו הקשר בין תבחיני הצלחה לבין אופי המבקרים ומטרת הביקור?
3.	מהו הקשר בין תבחיני הצלחה לבין האלמנטים התכנוניים?
4.	מהן עמדות של קבוצות בעלות מאפיינים שונים (גיל, מגדר, השכלה, מקום מגורים) לגבי הצלחת המקום.
תבחין הצלחה הוגדר ע״י מדדים שונים והם: שביעות רצון של מבקרים ובעלי עסקים, תדירות ביקורים, מבקרים מקומיים לעומת מבקרי חוץ.
לבחינת השאלה המרכזית במסגרת המחקר נבחנו ארבעה נושאים עיקריים. ניתוח שלהם יבהיר מה הם הכוחות המשתתפים ביצירת מדרחוב מצליח, מה חלקו של כל אחד מהם ומהו התהליך שנוצר.
סוגי השאלות העיקריות:
1.	שאלות המתייחסות למערכת התכנון ולתהליך התכנון של המדרחוב.
2.	שאלות המתייחסות לבעלי העסקים במדרחוב.
3.	שאלות המתייחסות למבקרים במדרחוב.
4.	שאלות המתייחסות לאוכלוסיה הגרה במקום ולסביבה הבנויה.
4.2.	משתני המחקר:
המשתנים התלויים
תבחיני ההצלחה: נבדקו בעזרת תצפיות וראיונות אישיים (ראה/י סעיף 3 כלי המחקר). הם מוגדרים ע״י:
1	. שביעות רצון של מבקרים במדרחוב.
2.	שביעות רצון של בעלי עסקים במדרחוב.
3.	מאפייני הביקור במקום: תדירות הביקור, הגעה בקבוצות/יחידים, מטרת הביקור.
המשתנים הבלתי תלויים
המשתנים הבלתי תלויים במחקר זה הם משתני הזמן, משתני המקום ומאפייני האוכלוסיה.
1.	משתני הזמן: עונות, ימי שבוע, ימי חול חגים ושבתות, שעות היום, בוקר, צהריים וערב.
2.	משתני מאפייני המקום: מדרחוב נורדאו, מדרחוב דרך היין זכרון יעקב.
3.	מאפייני המרואיינים: מגדר, גיל, מצב משפחתי, השכלה.
השערות המחקר
ההשערות העומדות בבסיס המחקר הן, כי מאפייני התושבים באזור המדרחוב, אופי המסחר והאטרקציות ברחוב, מאפיינים תחבורתיים, גורמים עיצוביים ותהליכים תכנוניים משפיעים על תפקודו של הרחוב כרחוב להולכי רגל. המחקר יבחן את הקשר בין כל הגורמים הללו לבין תבחיני ההצלחה (שאותרו ע״י סקר הספרות).
במחקר נחקרו מדרחובים בעלי רמת פיתוח שונה.
השערה נוספת: בגלל ההבדלים באופי ורמת הפיתוח במדרחובים השונים שבמחקר, למבקרים במדרחובים יהיו מניעי ביקור, שביעות רצון, דפוסי ביקור ועמדות שונות כלפי הפיתוח הקיים והעתידי.
4.3.	מתודולוגית (ראה/י תרשים מס׳ 2)
התרשים מתאר את שלבי המחקר הבאים:
בשלב ראשון אותרו תבחינים להצלחה/כישלון מדרחוב מתוך הספרות. נערכה סקירת ספרות על היבטים תכנוניים של אזורים/מערכות להולכי רגל והוצגו האתגרים העומדים בפני תכנון אזורים להולכי רגל. וכן, נבדקה החשיבות של מערכת הולכי הרגל בהיבטים השונים: כיצד הסביבה העירונית והטבעית של המקום יכולות לתרום להצלחתם ולתפקודם של אזורים אלו, תוך כדי הדגשת הנתונים שיש להתייחס אליהם ודרכי ההתמודדות הן ברמה האסטרטגית והן ברמה העיצובית. בשלב השני, אותרו תבחיני הצלחה/כשלון נוספים מתוך הראיונות שבוצעו בשטח, בשני אזורים שונים:
מדרחוב "דרך היין" בזכרון יעקב ומדרחוב נורדאו בחיפה.
במהלך המחקר נערכו ראיונות אישיים עם מבקרים (סה״כ: 100 מבקרים בשני האזורים) ועם בעלי עסקים (80 בעלי עסקים בשני האזורים) ונערכו תצפיות. נותחו מאפיינים פיזיים ונותחו תכניות מפורטות החלות על שני האתרים,
במחקר האמפירי נבחנו 2 המדרחובים לאור תבחיני ההצלחה (תבחין הצלחה הוגדר כשביעות רצון של מבקרים ובעלי עסקים, תדירות ביקורים, מבקרים מקומיים לעומת מבקרי חוץ), שאותרו בסקר הספרות ולבסוף, אותרו ונותחו תבחיני הצלחה נוספים והגורמים המשפיעים על הצלחתו של המדרחוב כפי שעלו מתוך הראיונות.
שיטת הניתוח הסטטיסטי
עם סיום הראיונות והתצפיות בוצע קידוד השאלון וטופס התצפית והנתונים הוכנסו לתכנית SPSS ו- EXCEL. ניתוחים סטטיסטים שנעשו כללו הצלבה בין המשתנים הבלתי תלויים למשתנים התלויים. לצורך בחינת הקשר שביניהם נעשה שימוש בטבלאות שכיחות.
4.4	כלי המחקר
במחקר זה נעשה שימוש בשלושה כלי מחקר: ניתוח תכניות מפורטות, ראיונות אישיים ותצפיות. פרק זה מציג את שיטת הראיונות: בחירת המדגם, מבנה השאלון, תיאור המחקר המקדים ושיטת התצפית: בחירת מקומות התצפית, מבנה טופס התצפית ומהלך התצפיות. המחקר האמפירי בוצע בין ינואר 2006 למרץ 2006.
4.4.1	סוגי החקירה
במהלך המחקר התבצעה חקירת שטח מקיפה, אשר חולקה לארבע חקירות שונות. כל רובד התבסס על חקירה מסוג שונה. חקירת השטח התבצעה לאחר סקר ספרות בינלאומית וישראלית , שאיפשרה להרחיב את הידע התיאורטי על התבחינים לקביעת הצלחה/כשלון ומכך לגורמים המשפיעים על הצלחה /כשלון של מדרחוב והיא התבצעה כדלהלן:
חקירת תכניות סטטוטוריות- חקירה זו התחקתה אחר הדרך בה מתווה מערכת התכנון את עיצוב הסביבה הנחקרת. החקירה נעשתה ע״י בחינת דרכי הפעולה הממסדיות באמצעות שיחות עם מתכננים וקובעי מדיניות, עיון בתכניות הנוגעות לתהליכי הקמת המדרחוב. כלי החקירה היו ניתוח התכניות, ניתוח הרשת התחבורתית. שאלות ששאלתי לדוגמא, המתייחסות למערכת התכנון:
-	מה היו השיקולים לבחירת הרח׳ הספציפי?
-	מה היו הסיבות להקמת המדרחוב?
-	מהם תהליכי התכנון האורבאניים שליוו את הפיכת הרחוב למדרחוב (שיפוץ בתים, מתן רישיונות עסק, עידוד עסקים מסוגים מסוימים).
חקירת הסביבה הבנויה - חקירה זו התרכזה במאפיינים עיצוביים ואדריכליים של המדרחוב, כגון: מראה, ריהוט רחוב, צמחיה, חתך הרחוב, מתקנים נוספים וכן, סוג ואופי הבנייה לאורך הרחוב ובסביבה הקרובה. החקירה התבצעה באמצעות תצפיות בשטח.
חקירת בעלי העסקים - חקירה זו ניסתה לברר את דינמיקת ההתפתחות של העסקים במדרחוב, ומי קדם להם, כיצד בעלי העסקים מתייחסים למקום, ולמאפייני התכנון השונים שאותרו לעיל. החקירה התבצעה באמצעות ראיונות אישיים עם בעלי עסקים במקום. הראיון התבסס על שאלון אשר כלל שאלות סגורות ופתוחות בהן ניסיתי לאפיין את עמדותיהם ביחס למרכיבי התכנון המאפיינים את המדרחוב ולמידת חשיבותם של מרכיבים אלה בקביעת הצלחתו של הרחוב והצלחת העסק הפרטי שלהם (נוסח שאלון לדוגמה ראה נספח מס׳ 2).
אוכלוסיית המדגם נבחרה בצורה אקראית בין בעלי העסקים במדרחובים. גודל המדגם היה: 80 מרואיינים. המרואיינים נבחרו בצורה יחסית לפי החנויות הממוקמות במדרחוב עפ״י סדר מיקומן במרחב וסוג העסק. הראיונות נערכו בעונת האביב. בשעות השונות של היום: בבוקר (52.2%), צהריים (47.8%).ובימים שונים 70.1% בחגים, 18.8% בימי חול, 11.8% בימי שישי ושבת. 40 ראיונות נערכו במדרחוב חיפה ו- 40 ראיונות בזכרון יעקב.
הראיונות נערכו בשתי שפות: עברית ורוסית. הראיונות נערכו ע״י החוקרת ומתרגמת.
כל מרואיין קיבל הסבר קצר על מטרת המחקר ע״י הקראת דברי ההסבר שבתחילת השאלון. השאלון הועבר בצורת ראיון אישי מובנה לפי סדר השאלות שמופיע בטופס השאלון. משך הראיון ארך כ- 25 דקות בממוצע.
חקירת המבקרים- חקירה זו ניסתה לברר מי הם המבקרים, כיצד הם מתייחסים למקום, תדירות ביקורם, משך השהות במקום, סיבות ואופן ההגעה למקום. הראיון התבסס על שאלון אשר כלל שאלות בהן ניסיתי לעמוד על מאפיינים אלו ועל מידת חשיבותם של מרכיבי התכנון בקביעת הצלחתו/כשלונו של הרחוב בעיני המבקרים בו.
אוכלוסיית המדגם נבחרה בצורה אקראית בין המבקרים במדרחובים. גודל המדגם היה: 100 מרואיינים. המרואיינים נבחרו באקראי בצורה שווה יחסית לפי קבוצות הגיל השונות בטווח הגילאים בין 20 ל- 65+. הראיונות נערכו בעונת האביב. בשעות השונות של היום: בבוקר (23.2%), צהריים (40.2%) וערב (36.6%). ובימים שונים 71% בחגים, 20% בימי חול, 9% בימי שישי ושבת. 50 ראיונות נערכו במדרחוב חיפה ו- 50 ראיונות בזכרון יעקב. הראיונות נערכו בשתי שפות: עברית ורוסית. הראיונות נערכו ע״י החוקרת ומתרגמת. כל מרואיין קיבל הסבר קצר על מטרת המחקר ע״י הקראת דברי ההסבר שבתחילת השאלון. השאלון הועבר בצורת ראיון אישי מובנה לפי סדר השאלות שמופיע בטופס השאלון. משך הראיון ארך כ- 20 דקות בממוצע.
רוב האנשים גילו נכונות לשתף פעולה ואף שיבחו את הניסיון לברר את הבעיות במקום. רוב המרואיינים גילו התעניינות רבה במחקר וניצלו את הבמה לשאלות לגבי תכניות פיתוח עתידיות רצויות.
4.4.2	ראיונות אישיים
הראיונות נערכו באמצעות שאלון שנבנה במיוחד למטרה זו (ראה/י נספח מס׳ 1) שאלון למבקר- השאלון כלל 26 שאלות שמתוכם: 9 שאלות סגורות (שאלות אמריקאיות),9 שאלות פתוחות, 4 שאלות דו סעיפיות עם נימוק, 4 היגדים.
השאלון חולק לקטגוריות:
1.	שאלות:9,2,1 - מתייחסות לסיבות ההגעה למדרחוב.
2.	שאלות: 13,4, 19,18- מתייחסות לתחבורה במדרחוב, דרכי הגעה וחנייה.
3.	שאלות: 3, 5, 6, 11, 12- מתייחסות לפעילויות, אטרקציות וייחודיות המדרחוב.
4.	שאלות: 24,25,8,7 - מתייחסות לשהות ותדירות הביקור במדרחוב.
5.	שאלות:14,15- מתייחסות לעיצוב המדרחוב.
6.	שאלות: 16,17- מתייחסות לבטיחות במדרחוב.
7.	שאלה 22 - הינה שאלה כללית פתוחה המתייחסת להצעות לשיפורים.
8.	שאלות: 23־20- מתייחסות למאפייני המבקרים: גיל (מעל 18), מין, מקום מגורים, השכלה.
שאלון לבעל עסק- (ראה/י נספח מס׳ 2) השאלון כלל 19 שאלות שמתוכם:4 שאלות סגורות (שאלות אמריקאיות),11 שאלות פתוחות, 1 שאלות דו סעיפיות עם נימוק, 3 היגדים.
השאלון חולק לקטגוריות:
9.	שאלות:1, 2, 3 - מתייחסות למאפייני בעל העסק: גיל, מין, מקום מגורים, השכלה.
10.	שאלות: 13, 16, 17- מתייחסות לתחבורה במדרחוב, דרכי הגעה וחנייה.
11.	שאלות: 9,10,11,14, - מתייחסות לפעילויות, אטרקציות וייחודיות המדרחוב.
12.	שאלות: 4,5,6,7,8,12,18-מתייחסות לאופי העסק.
13.	שאלות: 15- מתייחסות לעיצוב המדרחוב.
14.	שאלה 22 - הינה שאלה כללית פתוחה המתייחסת להצעות לשיפורים.
4.4.3	תצפיות
במחקרים בתחום של יחסי אדם סביבה קיימות שיטות תצפית שונות. במחקר הנוכחי נעשה שימוש בתצפית ישירה. התצפית הישירה נערכה על על הטרוגניות האוכלוסיה, גילאים, ביקור בקבוצה לעומת ביקור יחידים. כמו כן נערכה סקירה של תמהיל בניינים ומסחר ושל תנאי הסביבה שכללו: תחזוקה, שילוט, צמחיה, עיצוב, ריהוט רחוב.. אופי המקום: תחזוקת בניינים, אחידות, ערך הסטורי, מקומות בילוי ושירותים תומכים: תחבורה, תח״צ, חנייה, שירותי ציבור, מרכזי קניות. התצפית הישירה היא שיטת איסוף נתונים שבה צופה החוקר על התנהגות נושאי חקירתו, מתעד את אשר הוא רואה ומנתח את ההתנהגות בהתייחס להשערותיו. התצפית מאפשרת להשוות דיווחים מילוליים עם התנהגות.
בעזרת התצפיות ניסיתי לבדוק איפה אנשים יושבים, הולכים או נחים במדרחוב, האם ישנם הבדלים מבחינת ריהוט הרחוב, עיצוב הרחוב במדרחובים השונים שבמחקר כגון: מקומות בילוי ומסעדות, סוג המרצפות,בניינים, חניה, נוחות הליכה, מקומות היסטוריים, גינון וצמחיה.
במהלך המחקר נערכו 5 ימי תצפית: 3 ימי חול (בוקר צהריים ערב), 1 בשבת, 1 יום חג. סה״כ בשני המדרחובים: 10 תצפיות. כל תצפית נערכה ב- 2 מוקדים, כפי שיפורט בהמשך.
יום לביצוע התצפית נבחר בצורה אקראית. תצפית בוקר נערכה בסביבות השעה 09:00, בצהריים בשעה:13:00, וערב: 19:00. התצפיות נערכו במזג אויר נוח לביקור במדרחוב, מתוך הנחה שבימים גשומים וסוערים מגיעים מעט אנשים למדרחוב.
בחירת מקומות התצפית
במדרחוב נורדאו נבחרו שני מקומות תצפית. התצפית המזרחית ביותר נבחרה בכניסה למדרחוב מאזור התיאטרון העירוני ונערכה על: החנויות, המיסעות, צמחית הרחוב, כניסת רכבים, בניינים. והתצפית המערבית סמוך לרח׳ בלפור ונערכה על הרכבים היוצאים מן המדרחוב, הבניינים המיועדים לשימור, צמחיה וריהוט הרחוב.
במדרחוב זכרון יעקב נבחרו גם כן 2 מקומות תצפית. התצפית הצפונית ביותר נבחרה בכניסה למדרחוב מאזור רח׳ הנדיב ונערכה על הצמחיה, מקומות הישיבה, ריהוט הרחוב, ביקור באתרים ההסטוריים. והתצפית הדרומית, במעלה המדרחוב, נבחרה ברח׳ ניל״י ונערכה על הביקור באתרים ההסטוריים, בניינים, מקומות החנייה, נוחות הליכה, גינון וצמחייה ובמקומות הבילוי: מסעדות, בתי קפה, פאבים.
מבנה טופס התצפית
בטופס התצפית חולקו המאפיינים השונים לקטגוריות נושאיות. השורה העליונה בטופס כללה את פרטי התצפית: תאריך, יום, שעה, מזג האויר ושם המדרחוב. ממצאי התצפית הוכנסו אל תוך טבלה. העמודות בטבלה חולקו לפי מצב המאפיין: לקוי, בינוני, טוב/אסתטי ועמודה לכתיבת הערות.
שורות הטבלה חולקו למאפיינים השונים שסודרו עפ״י קטגוריות (ראה דוגמא נספח מס׳ 3).
מהלך התצפית
בכל נקודת תצפית נעשו מס׳ פעולות. במשך 10 הדקות הראשונות נצפו כל מאפייני ריהוט הרחוב ועיצובם, במשך 30 דקות נוספות מופו כל העסקים על גבי מפת המדרחוב. לאחר מכן, נצפתה הצמחיה ותחזוקת המקום. נעשתה תצפית על המבקרים במקומות הבילוי כגון: חנויות, מסעדות, פאבים ובתי קפה.
4.5. תיאור אזור המחקר
לצורך המחקר נבחנו 2 מדרחובים: מדרחוב דרך היין בזכרון יעקב (אורכו כ- 400 מ׳) ומדרחוב נורדאו בחיפה (אורכו כ- 350 מ׳).
מדרחוב זכרון יעקב פועל כ- 10 שנים ומדרחוב נורדאו פועל כ- 18 שנים.
במהלך שנים אלו חלו שינויים בכל מדרחוב כגון: השתנות מחירי החנייה (בנורדאו בלבד. בזכרון עד שנת 2006 לא נגבו דמי חניה), היצע החנייה ופתיחת מדרחוב נורדאו לתנועת כלי רכב.
המדרחובים נבחרו עפ״י השיקולים הבאים:
*	המדרחובים הינם באותו מטרופולין ואורכם דומה.
*	הם מספקים ייצוג של רמות פיתוח שונות.
רמת הפיתוח הוגדרה לפי ההיקף של הפיתוח בפועל. מדרחובים הכוללים מבנים, הסטוריה, שיקום ושחזור, מעבר להולכי רגל, חניה, נגישות. כמו כן, הוחלט לבחור מדרחובים העונים על
השיקולים שלעיל: זכרון יעקב כמייצג מדרחוב בעל פיתוח מוגבר הנתפס במדרחוב מצליח ומדרחוב נורדאו כמייצג מדרחוב ללא פיתוח ונתפס כמדרחוב כושל.
המחקר נערך ברח׳ המייסדים זכרון יעקב מדרחוב "דרך היין" וברח׳ נורדאו בחיפה.
4.5.1	מדרחוב זכרון יעקב
אתר הביקור העיקרי במרכז זכרון הינו "דרך הייו״-פרויקט שחזור רח׳ המייסדים, רחובה הראשי של המושבה והבינוי המיוחד שהיה אופייני למושבות הברון. פרויקט "דרך היין" שהסתיים לאחרונה היווה את פריצת הדרך להפיכתה של זכרון יעקב למוקד תיירות מבוקש ע״י המבקרים. במסגרת הפרויקט שמומן ע״י החברה הממשלתית לתיירות, המועצה המקומית ומתכנן המדרחוב, אדר׳ גובי קרטיס גרואג, שוחזרו חזיתות הבתים ושולבו אלמנטים אופייניים בבנייה כגון: חלונות עץ, גגות רעפים, גדרות אבן ועץ, פנסי רחוב ועוד. במסגרת השחזור שומר המבנה האופייני של חצרות האיכרים ואופיים המיוחד. דרך היין, מתחילה בבית העלמין וסיומה ביקבי כרמל מזרחי ולאורכה נמצאים רוב האתרים ההיסטוריים של זכרון יעקב שיפורטו להלן. לאורך הרחוב פזורים בתי קפה, גלריות ומסעדות ובחודשי הקיץ מתקיימים ברחוב מופעי רחוב והופעות אומנים. אורכו של המדרחוב בלבד הינו: כ- 400 מ׳. דרך היין מהווה מוקד משיכה עיקרי בזכרון יעקב, בעיקר בסופי שבוע-ימי שישי ושבת, כאשר מרבית העסקים פתוחים בשבת (מלבד היקבים). מידי שישי מתקיימים ירידי אומנויות, מופעי רחוב והופעות אומנים. בחוה״מ סוכות, פורים ופסח מתקיימים פסטיבלים. בדרך היין מבקרים כ- 200 אלף איש בשנה, רובם המכריע בסופי שבוע (עמותת הגדעונים זכרון יעקב, 2004).
מאז הקמתו מתאפשרת תנועה רק לפריקה וטעינה ולרכב חירום בלבד.
התכניות הסטטוטוריות מתייחסות למדרחוב כחלק ממתחם. התכניות משתנות עם צרכי הזמן כאשר מטרתן: שימור, שיקום ושחזור מבנים, שינוי יעוד מהריסה לשימור, שינוי יעוד למגורים, מסחר, תיירות (ניתוח התכניות יובא בחלק ג פרק 1).
נתונים סוציוכלכליים:
המצב הסוציוכלכלי באזור מדרחוב דרך היין בזכרון יעקב הינו מעל לממוצע, הנמצא באשכול 7 (מתוך 10).
מס׳ התושבים בזכרון יעקב הוא כ: 17,000. צפיפות הדיור היא 0.50 נפשות לחדר והכנסה ממוצעת לנפש:4028 ₪.
האתרים העיקריים במדרחוב:
1.	בית אהרונסוו
משפחת אהרונסון היתה אחת ממשפחות המייסדים של זכרון. בני משפחת אהרונסון ידועים במיוחד בשל פעילותם בארגון ניל״י-ארגון ריגול שפעל בתקופת מלחמת העולם הראשונה והעביר לבריטים ידיעות חיוניות לגבי הצבא התורכי. עלילות המשפחה והישוב מוצגות בבית המשפחה שהפך למוזיאון הכולל ארכיון, ספריה, תצוגה של הבוטנאי, אהרון אהרונסון וכן, תכנית אור קולית. בבית אהרונסון מבקרים כ- 40 אלף אנשים בשנה, רובם המכריע תלמידי בי״ס. לפי נתוני המוזיאון כ- 20%
מהמבקרים הינם תיירי חוץ. המוזיאון מנוהל מאז הקמתו ע״י עמותה פרטית הקשורה לעיזבון משפחת אהרונסון.
2.	בריכת בנימיו
נקראת ע״ש הברון אדמונד דה רוטשילד, נבנתה אחרי ביקורו הראשון של הברון בכדי להקל על קשיי התושבים שהובילו את המים בעגלות מן המעיין. בשנת 1897 נחפרה הבאר העמוקה על הכביש הישן. מהבאר נשאבו מים ונדחפו בצינור ברזל במעלה ההר עד לבריכת בנימין וממנה באמצעות אגני נחושת גדולים שלתוכם זרמו המים, נוצר לחץ שאיפשר זרימת מים מבריכת בנימין לברזים שפוזרו במושבה. כיום שופצה הבריכה והיא מהווה נקודת תצפית מבוקשת.
3.	בית הבנסת "אהל יעקב"
בית הכנסת נוסד בשנת 1886 עפ״י סגנון הבנייה הטמפלרי. בית הכנסת נקרא ע״ש אבי הברון, יעקב והיה המהודר ביותר בין בתי הכנסת במושבות הברון.
4.	חצרות האיכרים ב״דרד היין"
שחזור חצרות האיכרים והפיכתם למיזמים תיירותיים, מעוגן בתכנית בניין עיר ש/12 ג׳ לפיתוח מרכז המושבה ומהווה את אחד מעקרונות התכנית. בשנים האחרונות בעקבות הביקוש התיירותי ומספר המבקרים הרב הסבו החקלאים את החצרות לפעילות תיירותית.
החצרות:
א.	חצר הרשקוביץ־ קונצרט נבל על ציר דרך היין, בחצר האיכרים האותנטית אשר מתקיים כל יום שישי בשעה: 12:00.
ב.	חצר ברקוביץ־ חצר איכרים בבעלות המשפחה מזה 118 שנים.
החצר פתוחה למבקרים וניתן לטעום גבינת עיזים תוצרת המקום ומוצרים טבעיים שונים.
ג.	חצר הנייר־ ייצור נייר בעבודת יד, בית מלאכה וגלריה ממוצרי החצר מציגים מגוון רחב של תוצרת נייר העשוי מסיבי צמחים וצמחי בר.
אתריס נוספיס באזור המדרחוב;
-	יד למייסדים־אתר להנצחת משפחות החלוצים, מייסדי זכרון יעקב.
-	בית העלמין- בו קבורים חלוצים ולוחמים ומצויים בו קבריהם של שרה אהרונסון, ד״ר הלל יפה, דוד רמז ואחרים.
-	בית הפקידות, מוזיאון יד לעלייה הראשונה- נבנה ב- 1892 ונחשב לבניין המפואר והגדול בא״י.
-	”גו טיול”- גן רוטשילד, נבנה ב- 1890. כיום, מתוכנן שחזור הגן.(עמותת הגדעונים, 2004).
במדרחוב זכרון יעקב מס׳ רב של חנויות ותמהיל עסקים מגוון ורב. במפה מס׳ 2 ניתן לראות את מיפוי החנויות והאטרקציות במדרחוב זכרון יעקב.
במדרחוב מס׳ חנויות מזון: מזון מהיר (מקדונלד׳ס), גלידריות, חנות למוצרי טבע, מאפיה וקיוסקים.
מקומות בילוי: מסעדות יוקרתיות, מסעדות עסקיות, בתי קפה, פאב, ביסטרו בר, מרתפי יין.
חנויות תכשיטי מעצבים, גלריות, חנויות כלי כתיבה, כלי בית, ענתיקון, סבונים
חנויות ביגוד והנעלה: ביגוד חנויות בגדי מעצבים, בגדי המזרח, כלי בית, הנעלה
שירותי ציבור: בנקים, דואר, משרדי עו״ד, רו״ח, שמאים וועדה לתכנון ובניה שומרון.
מפעלים קטנים: ייצור גבינות, שמן זית, דפוס ונייר.
אתרי ביקור הסטוריים: בית כנסת עתיק, בית אהרונסון, מוזיאון העלייה הראשונה, חצרות איכרים.
אין ספק שמס׳ האטרקציות והחנויות הרב מביאים תרומה נכבדת לביקור במדרחוב.
4.5.2 מדרחוב נורדאו חיפה
מדרחוב נורדאו במקור תוכנן כרחוב למגורים בלבד, אך בשנות השלושים חלו שינויים משמעותיים בהדר הכרמל. בעקבות מאורעות תרפ״ט ברחו היהודים מהשכונות המעורבות בעיר התחתית ועברו לגור בהדר. עקב כך נוצר צורך בחנויות ובתי-מסחר, שגרם להקלות בחוקי הבנייה, לפיהן מותר היה לבנות כך שהקומה התחתונה תשמש לעסקים והקומות העליונות למגורים. זו הסיבה הראשונה להבדל הבולט בין רח׳ נורדאו לרח׳ ירושלים, אך היתה לכך סיבה נוספת: בתחילת שנות ה-30 הגיעו לחיפה עולים חדשים מגרמניה, שהביאו עימם הון ובעיקר יוזמה כלכלית וידע מקצועי.
התוצאה היתה התפתחות כלכלית מהירה, שהתבטאה גם בבנייה הן בהיקפה והן בסגנון החדשני ("באוהאוז"). ברח׳ נורדאו ניבנו באותן השנים בתים חדשים, שהיקנו לרחוב "חזות אירופית" ואת הכינוי "הרחוב של הייקים".
רחוב נורדאו הוסב בסוף שנות ה-80, מרחוב חד סטרי למדרחוב. הדבר נעשה בשני שלבים. בחודש מרץ 1988 כאשר רחוב נורדאו היה סואן והבניינים התכסו פיח, ביוזמת העירייה, הפך הרח׳ למדרחוב שוקק חיים ונחסמה התנועה לכלי רכב- עלות הפרויקט נאמדה ב- 4.5 מיליון ש״ח. נוצר ביקוש לחנויות, אירועי הקיץ עברו למדרחוב והוקמו מסעדות יוקרה. תחילה הוסב למדרחוב הקטע שבין רחוב ארלוזורוב לרחוב חיים. בחודש ינואר 1989 נסגר לתנועה גם קטע הרחוב שבין רחוב חיים לרחוב בלפור ובכך הושלמה הסבתו של רחוב נורדאו לכל אורכו למדרחוב. נאסרה תנועת כל כלי הרכב ברחוב וחנייתם למעט פריקה וטעינה של רכבים מסחריים שהותרה בין השעות 06:00-09:00 בבוקר. אורכו של מדרחוב נורדאו כ- 350 מ׳ ומתפקדות בו פעילויות עסקיות ואחרות זו לצד זו. מסחר לצד פעילות משרדית, בתי קפה ומסעדות לצד מגורים. במדרחוב נמצא אמפי תיאטרון קטן והתקיימו בו בעבר פעילויות עירוניות בתחומי הבידור והפנאי. בשנת 1993 הקניונים החלו לתפוס מקומם והמדרחוב הפך לשומם. בעלי עסקים נטשו ונכנסו העולים. בשנת 1996 בלחץ הסוחרים נפתח המדרחוב, בהדרגה, לתנועת כלי רכב. כיום, המדרחוב חופשי לתנועה חד סיטרית של כלי רכב ואף מותרת בו החנייה. כיום,מה שהיה מדרחוב, עדיין מכונה מדרחוב, אך הוא יותר חניון גדול וכביש שמכוניות עוברות בו על לבנים. כמו כן, בשנים האחרונות הוסטה התח״צ מהדר, וקרית הממשלה עברה לעיר התחתית. המטרה לשמה הוקם נשכחה. האוכלוסייה במקום נותרה במצב סוציו אקונומי נמוך ובמקום נותרו שרידי בתי קפה ומסעדות, מספר חנויות, האזור הפך אזור ששולט בו הפשע, בתי בושת, מכוני ליווי וקזינו.
התכניות הסטטוטוריות משנת 1987 ועוסקות ברחוב עצמו ללא התייחסות לכלל המרחב כאשר המטרה: הרחבת הרחוב או יצירת מדרכה מונמכת. (ניתוח התכניות יובא בחלק ג׳ פרק 1).
נתונים סוציוכלכליים: כיום מאוכלסת שכונת הדר בעיקר בעולים רבים, אולם לא רק הם. חרדים רבים מנצלים את מחירי הדירות הזולים ובאים לגור בהמוניהם ברחבי השכונה. לעומתם נשארו עדיין מספר מועט של משפחות ישראליות ותיקות, בעיקר אנשים מבוגרים שקשה עליהם העזיבה. הנשארים בשכונה מנסים להתרגל לפניה החדשות של השכונה, לשפה הרוסית השלטת בכל פינה, לאנשים המזוקנים עם הכיפות ולאופיה החדש של השכונה הותיקה.
המצב הסוציוכלכלי בשכונה נמוך. עפ״י המיפוי לשכונת הדר האשכול הוא 3 (מתוך 10). 20% ממשקי הבית הינם בטיפול לשכת הרווחה לעומת 22% בשכונות המערביות, ו- 8.9% בכרמל. צפיפות הדיור
בשכונה היא 0.77 נפשות לחדר. חיפה מדורגת באשכול 7 (מתוך 10) עם הכנסה ממוצעת של 3305 ₪, אך נתון זה הינו ממוצע כללי לכל העיר. מס׳ התושבים בחיפה:270,400 מתוכם: 38,100 בשכונת הדר.
האתרים העיקריים במדרחוב וסמוך לו:
1.	גן בנימיו
גן בנימין שליד התיאטרון העירוני, כיום ידוע כמקום מוכה סמים.
הגן נקרא ע״ש הברון בנימין אדמונד רוטשילד, והיה הגן הציבורי של הדר הכרמל. בפינתו המערבית ניצב עד היום מבנה קטן ("קפה-גן"), שתוכנן ע״י ברוואלד, ובו היתה במה לתזמורת, כמקובל בערי אירופה. סמוך למבנה ניצבת אנדרטה קטנה לזכרו של שמואל פבזנר (1879-1930), שהיה מבוניה הראשונים והעיקריים של חיפה העברית.
2	.בית שטרוק - הרמן שטרוק (1876-1944) היה מחשובי האמנים היהודים במאה הקודמת. נולד בגרמניה למשפחה חרדית, אך הצטרף בצעירותו לתנועה הציונית והיה ממייסדי "המזרחי". למד באקדמיה לציור בברלין, וב-1903 ביקר לראשונה בארץ־ישראל. ב־1914 גויס לצבא הגרמני, ובעת שירותו במזרח-אירופה הכיר מקרוב את היהודים שם ואת הווי חייהם, שאותם הנציח בתחריטים וציורים, שהיו ליצירות קלאסיות. ב-1923 עלה ארצה והשתקע בחיפה, כאן המשיך בפעילותו האמנותית והציבורית. ב-1925 בנה כאן את ביתו, שתוכנן ע״י הארכיטקט הנודע ברוואלד. הבית ניצב מול הנוף הפתוח (כיום מוסתר הנוף ע״י הבניינים הקרובים), והוקף בגינה יפה. בתכנונו משולבים סגנון מזרחי (כגון עיטור הלוטוס והחלונות הקשתיים) ומערבי (החלונות דמויי הסגנון הגותי). כיום משמש הבית כמשכנה של "ספריית אמילי למוזיקה".
3	.	בית איצקוביץ - שמואל איצקוביץ (1882-1935) היה מראשי היישוב היהודי בחיפה. שמואל למד הנדסה בגרמניה, היה יו״ר אגודת הסטודנטים היהודים במינכן, ועלה ארצה ב-1910. כאן יסד את בית החרושת "עתיד" (ביחד עם וילבושביץ) ולימים כיהן כיו״ר ועד הדר הכרמל, יו״ר אגודת המהנדסים והיה פעיל בפיתוחה של הדר הכרמל. גם ביתו תוכנן ע״י ברוואלד, ויש בו הסממנים שאופייניים לסגנונו המיוחד: הקשתות הטיפוסיות, עיטור פרחי הלוטוס (בעמודים של המרפסת שצופה לנוף), פנס יפה הפונה לרחוב ועוד. ברבות השנים שימש המקום כמשכנת של הרבנות הראשית של חיפה, וכיום הבית משמש את האגודה לתרבות הדיור.
2.	גו הטכניון ומוזיאון המדע
הקמת הטכניון היתה ביוזמת "חברת העזרה של יהודי גרמניה". ב-1908 נרכשה הקרקע בעזרת תרומה גדולה של הנדבן היהודי ויסוצקי, ובסיועם של האישים אחד העם ושמריהו לוין.
התכנון נמסר לידי האדריכל הנודע ד״ר אלכסנדר ברוולד, יהודי-גרמני שניסה לגבש כאן סגנון בנייה ארצישראלי מקורי. המבנה שהוא תיכנן משלב את המסורת האירופית (בניין מונומנטלי עם ציר מרכזי וסימטריה בין שני אגפיו) עם מסורת המזרח (בנייה באבן, שימוש בקמרונות וקשתות, כיפה גדולה מרכזית) ועם אלמנטים ומוטיבים יהודיים (כגון "מגן דוד" בכניסה ועוד).
הבנייה החלה ב-1912 והסתיימה ב- 1925. סמוך למבנה הראשי הוקמו שני בתיה״ס התיכוניים - עיוני (הריאלי) ומקצועי (בסמ״ת), שניבנו בסגנון הארצישראלי המיוחד, לפי תכנונו של ברוולד.
בחזית הטכניון משתרע "גן הטיולים", שמוכר יותר בכינויו "חצר הטכניון". בשעתו היה מקום זה ה״לב" של הדר הכרמל ושל חיפה העברית. ברחבת הגן נערכו האירועים הציבוריים של "חיפה הקטנה", פה התקיימו חגיגות הביכורים שאליהן נהרו המתיישבים מכל צפון הארץ, ומכאן יצאו כוחות ה״הגנה״ לשחרור חיפה בערב פסח תש״ח (1948). החל ב-1953 עברו מחלקות הטכניון בהדרגה אל קריית הטכניון החדשה שנבנתה בנוה-שאנן, ומשנסתיימה העברתן החליטה הנהלת הטכניון שהבניין ההיסטורי יהיה למשכנו של המוזיאון הלאומי למדע תכנון וטכנולוגיה. החלטה זו שמה קץ למאבק קשה וממושך על גורלם של המבנה והחצר, אשר אינטרסנטים שונים ביקשו לרוכשם ״למטרות פיתוח״. מאז 1985 בוצעו עבודות יסודיות ביותר לשימור המבנה ולשחזורו. עבודות אלה זכו בפרס המועצה לשימור מבנים ואתרים. כיום פועל כאן המוזיאון הלאומי למדע, תכנון וטכנולוגיה ("טכנודע").
3.	תיאטרון חיפה
מנכ״ל התיאטרון, לשעבר, עודד פלדמן מונה כמנכ״ל התיאטרון באפריל 2006 בתקווה לשקם את התיאטרון ולהוביל תהליך הבראה. כיום, מר פלדמן כבר איננו בתפקידו והתיאטרון נמצא בגרעון העומד על סכום שבין 20-18 מיליון.
כוונת פלדמן היתה להצעיר את קהל היעד של התיאטרון שגילם הממוצע של מנוייו הוא 60. גם המלחמה פגעה קשות במפעל המנויים ויש לשקמו. פלדמן ראה ב- 55 אלף סטודנטים הלומדים במכללות בצפון הארץ קהל יעד למפעל המנויים ולפעילויות התיאטרון. כדי למשוך אותם התכוון פלדמן להרחיב את אתרי הפעילות של התיאטרון מעבר לאולם בן ה- 760 מקומות בשנת 2006 פלדמן שיתף פעולה עם בתי ספר שונים למשחק, אך כאמור גם הוא פרש מתפקידו.
4.	רח' ירושליס
כשנסתיימה מלחמת העולם ה-1, הגיעו עולים רבים לחיפה, ואז הוקמו בה שכונות מגורים יהודיות משני צדי הטכניון. תכנון השכונה החדשה נמסר לאדריכל הנודע ריכרד קאופמן, שתכנן באותה תקופה גם את נהלל, שכונת רחביה בירושלים ועוד. הוא השכיל להתאים את התכנון לשכונת מגורים ("עיר גנים") מחד-גיסא, ולנתונים הטופוגרפיים מאידך גיסא. הוא תכנן כאן כמה רחובות ארוכים ומקבילים (הרצל, נורדאו, ירושלים, פבזנר) שמחוברים זה לזה ע״י רחובות קצרים, והחלוקה למגרשים ביניהם נועדה לבתי מגורים מוקפים בגינות. בנוסף לכך הוא תכנן בקצות השכונה שני גנים ציבוריים גדולים - גן הטכניון ממערב וגן בנימין ממזרח. כמה מהבתים המקוריים עדיין נמצאים ברחוב ירושלים (מס׳ 5,16,24). הם בנויים בסגנון לקטני ("אקלקטי" בלעז) ואופייניים לשנות העשרים של המאה הקודמת.
5.	בית וילבושביץ - משפחת וילבושביץ היתה אחת החשובות בתולדות הדר הכרמל, שבניה תרמו בעיקר להתפתחות התעשייה בחיפה ובארץ־ישראל. מר שמואל וילבושביץ בשנים 1915-17 שימש כמהנדס העיר ירושלים וב־1924 יסד בחיפה את בית החרושת "שמן", ביחד עם אחיו, ואחרים.
אחיו - גדליהו (1865-1932), היה המהנדס שפיקח על בניית הטכניון וביה״ס הריאלי, השתתף בייסוד
מפעל ״שמן״ ואח״כ יסד עם אחיו משה את מפעל ״נשר״. אחותו - מניה (וילבושביץ) שוחט, היתה ממייסדי ארגון "השומר", ועל שמה נקרא גן במרכז הכרמל.
במדרחוב נורדאו מגוון החנויות והתמהיל המסחרי אינו רב. במפה מס׳ 4 ניתן לראות את מיפוי החנויות והאטרקציות במדרחוב נורדאו. ניתן למצוא מס׳ חנויות העוסקות במכירת בדים וטקסטיל כולל ביגוד לאוכלוסיה הרוסית, מס׳ חנויות למכירת מזון, בייחוד לאוכלוסיה הרוסית ולעובדים הזרים, סלוני יופי וקוסמטיקה אשר בשעות הערב והלילה משמשים למכוני ליווי וקזינו, משרדי נסיעות, מס׳ חנויות רב עומדות עזובות כאשר בחלון הראוה שלט למכירה/השכרה. מבני מגורים משמשים גם משרדי עו״ד, נדל״ן, סניפי קופ״ח מתמחות, גן ילדים ובתים המושכרים לפי שעות.
אתרי ביקור: גן בנימין, תיאטרון חיפה, טכנודע וחצר הטכניון, מבנים ייחודיים לשימור.
המגבלות של שיטת המחקר
קבוצת המדגם
קבוצת המדגם שנבחנה במחקר זה הורכבה ממבקרים במדרחובים השונים ובעלי עסקים. ההנחה היתה שקבוצה זו מאפיינת סוג מסוים של אוכלוסיה שאוהבת סוג זה של פנאי. אולם, הדעות של המבקרים במדרחובים יכולות להיות שונות מאלה של אנשים שלא מבקרים במדרחובים. הבחירה במדגם שבמחקר הוכתבה מאילוצי משאבי המחקר ומשאבי הזמן. כלומר המדגם איננו משקף את דעות כל המבקרים הפוטנציאלים כי אם רק את אלה שבאים למדרחובים. במסגרת ניתוח העמדות של קבוצות עניין שונות יש לכך הצדקה, ומחקר זה אינו בא לשקף את כלל העמדות של המבקרים המתייחסות למדרחובים. לגבי בעלי העסקים- במדגם נכלל חלק נכבד של בעלי העסקים במדרחובים השונים (80%).
שיטת המחקר
מגבלות השאלון: לשאלון, כמו לכל כלי מדידה, יש מגבלות וחסרונות והוא נתון לטעויות. ניתן לחלק את מגבלות הראיונות לשלוש קבוצות עיקריות:
מגבלות מבניות- מגבלות הקשורות לעצם תהליך הבדיקה ולסוג הנתונים הנאספים.
מגבלות הנובעות מתכנון לקוי של הסקר- מגבלות הקשורות בתכנון הסקר: דגימה, בניית השאלון, הדרכת המראיינים וכדומה.
טעויות בפירוש- פירוש לא נכון של התוצאות ומשמעותן.
במחקר זה היו מספר בעיות מהקטגוריה השנייה מתוך המפורט לעיל, שהיו יכולות להשפיע על תוצאות הסקר:
הבנת המושגים וחוסר ידע: ייתכן שחלק מהמרואיינים לא הבינו או הבינו בצורה שונה את המשמעות של מושגים שונים. לדוגמה: הוראות בינוי, מערך הסעה, תיירות חקלאית, תיירות ספורט, תנועה עוברת,ושהתשובות שלהם התבססו על הבנה שונה של נושאים בניגוד אלינו, המתכננים אשר מבינים בצורה מסוימת מושגים אלה.
וכן, יכולה להיות הטייה תרבותית (למשל במדרחוב נורדאו) במקרים בהם נשאלו עולים חדשים בשפה הרוסית ע״י מתרגמת- לא ידוע כיצד הבינו תרגום זה והאם אכן התרגום ביטא בצורה הקרובה ביותר את המושגים להם התכוונתי. בנוסף, במדרחוב נורדאו בשעות הערב, ניתן לראות את אוכלוסיית העובדים הזרים. הללו לא רואיינו בשל מגבלות השפה.
בעיית אין עמדה. כאשר לנחקר אין עמדה או דיעה לגבי הנושא שעליו הוא נשאל, או שזוהי הפעם הראשונה שעליו לשקול את הסוגיה באורח מודע
ולהציג עמדה מגובשת בנושא, הוא עלול להתחמק באמצעות תשובות אינני יודע וכד׳. מחקרים שונים מלמדים כי יש מרואיינים המשיבים גם כאשר אין להם עמדה כלשהי בנושא. בכך הם נמנעים מן התגובה המביכה "אינני יודע". ולהפך, יש מרואיינים המפחדים להביע עמדה, מחשש ל״תשובה לא נכונה", לפיכך, הם משיבים "אינני יודע". במחקר זה היו מס׳ רב יחסית של מרואיינים שלא היתה להם עמדה כלפי אלמנטים שונים לפיתוח, בעיקר במדרחוב נורדאו, והסיבה יכולה להיות אחת מהמפורטות לעיל.
מגבלות התצפיות: מחוסר משאבים וזמן, התצפיות נערכו מס׳ פעמים מצומצם בכל פרק זמן. אם התצפית היתה נערכת מס׳ רב של פעמים שלא באותו זמן, ייתכן שהממצאים היו שונים.
חלק ג': הממצאים
בפרק זה מוצגים ממצאי המחקר שהתקבלו לאחר עיבוד תשובות השאלונים וניתוחן.
על מנת לבדוק את הממצאים נעשתה חלוקה ל- 4 החקירות הבאות:
1.	חקירת התכניות הסטטוטוריות (וההתפתחות התכנונית).
2.	חקירת הסביבה הבנויה-תצפיות.
3.	חקירת המבקרים במדרחוב.
4.	חקירת בעלי העסקים במדרחוב.
פרק 5- חקירת התכניות הסטטוטוריות והסביבה הבנויה
בפרק זה יוצג ניתוח תכניות בניין עיר החלות בשני המדרחובים, שנת אישורן ומהותן ולאחר מכן ההשוואה ביניהן.
5.1	חקירת התכניות הסטטוטוריות
במדרחוב זכרון יעקב אושרו סה״כ: 10 תכניות למדרחוב. הוכנה תכנית מפורטת בתחילת שנות ה- 70 על מנת לקבוע את העיצוב והבינוי ברח׳ המייסדים (כיום המדרחוב), אשר בשנים הללו היה לרחוב משולב מגורים, מסחר והיווה את עורק התחבורה הראשי במושבה.
עפ״י שיחה עם יו״ר הועדה לתכנון ובנייה ״שומרון״ לשעבר, מר איתמר בר עזר, עולה, כי בשנות ה- 90 הוחלט בשיתוף המועצה המקומית, הועדה המקומית לתכנון ובנייה שומרון, החברה הכלכלית ומשרד התיירות על הפיכת רחוב המייסדים למדרחוב אשר בו תתאפשר נסיעת כלי רכב רק בשעות המוקדמות והמאוחרות של היום וישולבו בו מגורים, מסחר, תיירות. הסיבות לבחירת רחוב זה נעוצות בכך שזהו הרחוב הראשי בלב ליבה של המושבה המרכז לתוכו את מירב הפעילויות העסקיות, המסחריות והתיירותיות, אשר בצמוד לו שירותי ציבור: 2 בנקים (בעבר היה בנק נוסף אשר החליט לשנות מיקומו בשל מחסור בחניה, אך היום מסתבר כי מס׳ לקוחותיו ירד). קיימים עוגנים כיקב, בית כנסת עתיק, בריכת מים עתיקה, מבנים לשימור אשר אליהם הגיעו מבקרים, אך היה מחסור במתן שירותים תיירותיים נלווים כשירותי הסעדה ובילוי ולכן, המדרחוב נוצר על מנת לתת מענה לצרכים אלה וכיום מהווה עוגן בפני עצמו. לא קיים רח׳ כזה בכל המושבה כולה המשלב דינמיות כה
רבה. הוחלט על הריסת מבנים לא בשימוש ובניית אחרים במקומם, והסטת התחבורה מרחוב המייסדים הראשי לטבעת היקפית.
באמצע שנות ה- 90 הבינו המתכננים בועדה המקומית לתכנון ובנייה וברשות המקומית שאין להרוס את המבנים אלא יש לשמרם ולדאוג להוראות עיצוב ובינוי לכל מבנה- מגורים, מסחר או אחר. כמו כן, שינו יעודים שונים ממסחר למגורים כדוגמה. לקראת סוף שנות ה- 90 כשמצוקת החניה גברה, החלו בשינוי יעוד ממגורים לחניה ציבורית, אך למרות זאת בעיות החניה עדיין לא נפתרו. כמו כן, גבר הביקוש לעסקים, משרדים, מסחר ומקומות בילוי ולכן, החלו בהכנת תכניות לניצול חללי גג ושטחי שירות והמדרחוב נסגר לתנועת כלי רכב ומותרת בו היום פריקה וטעינת סחורה בשעות הבוקר המוקדמות וכן, נסיעת רכב חירום בלבד. מגורים כמעט ואין במדרחוב למעט בתים בודדים. רוב המגורים הוסבו למסחר ותיירות.
בשנה זו, שנת 2006, אושרה התכנית האחרונה למדרחוב אשר יצרה איחוד לכל התכניות הנקודתיות במדרחוב וקבעה אחידות באחוזי בנייה, זכויות בנייה, שינתה יעודים לפי הצרכים הנראים כנכונים לשנים הקרובות. יצוין, כי לבעלי עסקים מסחריים, תיירותיים ומבני מגורים ניתנו זכויות בנייה רבות יותר מאשר היה קודם לכן מותר בתכניות קודמות על מנת לעודדם לשפץ ולשמר. מתן זכויות בנייה מוגדלות מותנה בעיצוב ובינוי עפ״י הוראות התכנית. כלומר, אם קודם לכן, הותר מבנה בן קומה אחת כעת תותר הקמת 2 קומות וזאת בתנאי שהמבנה ישומר, ישוחזר וישופץ עפ״י הוראות התכנית.
במדרחוב נורדאו סה״כ אושרו 4 תכניות. רוב התכניות הוכנו בשנות ה- 80 כאשר כולן הן תכניות נקודתיות לחנות/מקטע ספציפי (חלון ראווה, מעבר ציבורי להולכי הרגל). לקראת סוף שנות ה- 80 הוחלט על הרחבת הרחוב אשר ישלב תנועה ממונעת בשילוב הולכי רגל במקשה אחת ללא הפרדה בין הולך הרגל והמיסעה לרכבים. בתכנית מאמצע שנות ה- 90 ניתן לראות לראשונה ובפעם היחידה את הרעיון לקביעת הנחיות עיצוב (אמנם לסמטה אחת היוצאת מן המדרחוב), אך כידוע, לא ניתן לראות במדרחוב כי נעשו הנחיות לעיצוב כלשהו.
לפני 15 שנה האדם שהחל בניסיון הקמת המדרחוב היה ראש העיר לשעבר, אריה גוראל, אשר חלם להשוות את חיפה לירושלים ולתל אביב כיאה לאחת משלוש הערים הגדולות במדינה, הוא קרא אליו את יועציו ומתכנניו ממשרד מהנדס העיר, וביקש מהם שיחשבו על תכנית להקמת מדרחוב בחיפה. המתכננים אכן שקדו על תכנית, שבמקורה המליצה להקים את המדרחוב במזלג הרחובות החלוץ והנביאים, עד למזרקה המפורסמת שבכיכר מסריק שנחנכה בשנת 1986, כשנתיים לפני הקמת המדרחוב. העירייה יצאה במכרז ואף היתה חברה קבלנית שזכתה בו. ברגע האחרון החליט גוראל שהמדרחוב יוקם ברחוב נורדאו ולא ברח׳ הנביאים כפי שהמליצו בפניו היועצים, מאחר וראה, כי הבניינים המיועדים לשימור מתכסים בפיח, המכוניות גורמות לזיהום אויר, וזהו מקום אשר מרכז אליו אוכלוסיה רבה אשר מגיעה אליו לצרכי עסקים, מסחר ובילוי.
בנוסף, החליט כי העירייה תהיה אחראית על כל הפרויקט משלב התכנון כולל הביצוע. ובשנת 1988 נחנך המדרחוב שהקמתו עלתה לעירייה כ- 4.5 מיליון ש״ח. מדרחוב שעיני כל אנשי העסקים והחזון בעיר היו נשואות אליו. רשימת המבקשים לפתוח שם חנות הלכה ותפחה ובעלי העסקים הסכימו לשלם כמעט כל סכום שנדרש כדי שיוכלו להיכנס לרשימת ברי המזל שהצליחו להקים עסק במרכז העניינים של העיר. בתקופת השיא הגיעו מחירי העסקים המושכרים ל- 3000 $ למטר. המדרחוב נחנך ברוב הדר ופאר. כל שר או אישיות רמת דרג שביקרה בעיר התחילה בסיור בוקר במדרחוב. אירועי הקיץ עברו כמובן למדרחוב, וכללו במות בידור לכשרונות צעירים וותיקים. מדרחוב יוצר כמקובל
בכל מדרחוב בעולם, ואפילו רשת בתי הקפה "קפולסקי" פתחה את סניפה הראשון בחיפה במדרחוב. הכל נראה מבטיח, עד שאיש מפרנסי העיר והמתכננים לטווח הארוך בעירייה לא סבר שהנפילה תהיה מהירה וקשה כ״כ. בעלי העסקים השקיעו בעיצוב החנויות וחלונות הראווה, שנתנו לעיתים תחושה של חו״ל אמיתי. החגיגה לא נמשכה זמן רב וכעבור 5 שנים התנפץ החלום הגדול. באותו הזמן, גם נזרק רימון במדרחוב ומשפחה בה ילד קטן שנפגע. סביר להניח, שאירוע פלילי זה גרם למבקרים גם להפסיק לבוא למקום שנתפס כעת כמקום לא בטוח. את מקומן של חנויות התכשיטים, האופנה, המסעדות ובתי הקפה, תפסו הקניונים שצצו בזה אחר זה. מדרחוב נורדאו הפך למקום שומם שרוב שעות היום סובל מעזובה. כשבעלי העסקים הבינו שמדובר בעוד אתר שהפך ל״פיל לבן" הם החלו לנטוש בזה אחר זה, ורק בעלי העסקים שהחנויות היו בבעלותם נשארו במקום. בעשור האחרון, כאשר חלק מגל העלייה הגדול מחבר העמים הועבר לחיפה, הפכה שכונת הדר למקום מושבם של העולים. את מקומם של חנויות האופנה, משרדי הנסיעות ומשרדי העו״ד ורו״ח הלכו ותפסו משרדי התיווך, חנויות מזכרות עם מוטיבים רוסיים, וכמובן חנויות ספרים בשפה הרוסית שאפילו השלטים המתנוססים על חלק ניכר מהן הם בשפה הרוסית. מה שאמור היה להיות אזור שוקק חיים עם חנויות דגל המוכרות מותגים, הפך לאזור ששולטים בו פשע, בתי בושת, מכוני ליווי ובתי קזינו שסיפקו לא מעט עבודה ליחידות הבילוש של המשטרה. בעלי העסקים הותיקים שראו בהקמת המדרחוב מנוף לפיתוח המקום, הבינו מהר מאוד שמדובר בעוד אפיזודה חולפת שהתאימה לחלומו של ראש עיר אחד, אך מאוד לא השתלבה עם התכניות של ראש העיר החדש, דאז, עמרם מצנע. כלפיו מפנים בעלי העסקים אצבע מאשימה ורואים בו את הנושא באחריות למצב שנוצר: הם אינם מבינים איך מדרחוב הממוקם במרכז ליבה של העיר הפך למקום שומם. לא דואגים לטפח את הישן וזונחים את המקומות הישנים ורצים אחר מקומות חדשים, גם בקניונים. לא גורמים לצעירים להישאר בחיפה, ובסוף אף הוחלט להקים את קרית הממשלה בעיר התחתית ע״ח שכונה גוססת. לא נעשה עיבוי/פינוי בינוי, אין שירותים בסיסיים כמכולות, הופסק ציר התחבורה בהדר ואין פרסום ושיווק להדר.
רעיונו של גוראל היה ליצור מדרחוב בלב מרכז העיר. יחד עם זאת, במקביל להכרזה על רחוב נורדאו כמדרחוב, לא נעשו כל תכניות לשימור, לשיקום, למתן הנחיות עיצוב ובינוי, לא ניתנו זכויות בנייה ואחוזי בנייה מוגדלים על מנת לעודד בעלי עסקים לבוא, לשפץ ולשמר. הפעולה היחידה שנעשתה היא סגירת הרחוב לרכבים וריצופו בהתאם.
בראיון עם מר אלי וייס, מנהל מחלקת מיפוי במחלקת תכנון דרכים בעיריית חיפה, ניסיתי לנתח את המקום ולהבין את סיבות אי הצלחתו. אני סבורה כי מידע לגבי התכניות במדרחוב בתכנון/בהכנה, לא נמסר,לנו מכיוון שאלו אינן קיימות. לא נמסרו פרוטוקולים של ישיבות וגם לא הוסברו כל המניעים לתכנון המדרחוב. הסיבות המוטמעות במטרות והיעדים שהוצבו מאחורי ההחלטה לבצע מדרחוב נורדאו כפי שנמסר ע״י מר וייס הן:
1.	החייאת מרכז הדר הכרמל כתגובה על התחלת התפתחותם של מוקדי מסחר בפרברי חיפה, לב המפרץ בצ׳ק פוסט ומגמות דומות של פיתוח מוקדים במחנה דוד, בדומה לערים האמריקאיות ומערב אירופה.
2.	יצירת תנאי תעבורה נוחים להולכי רגל במרכז הדר הכרמל.
3.	יצירת סביבה בטיחותית לדיירי המקום.
4.	שיפור איכות סביבה בשכונת המגורים.
5.	הגדלת מגוון פעילות הולכי הרגל הבאים להדר הכרמל.
6.	הצלחתם של מקומות דומים בערים אחרות בארץ.
ניתן לראות מן הניתוח שנעשה לתכניות המאושרות בשני המדרחובים, כי בזכרון יעקב התכניות הן דינמיות. אומנם בין השנים 1970 ו- 1990 לא חלו שינויים ברחוב, אך כשהוחלט בתחילת שנות ה- 90 על שינוי הרחוב למדרחוב, אזי החלו בשינוי והתאמת המציאות לביקוש שנוצר וזאת ניתן לראות ע״י מס׳ התכניות הרבות שאושרו. התכניות הסטטוטוריות שאושרו מתייחסות למדרחוב כחלק ממתחם והסתכלות על המדרחוב מנקודה תכנונית רחבה יותר. קיימת התייחסות למרחב כולו ולעוגנים הקיימים בסמוך: למוזיאון אהרונסון ומחתרת ניל״י, לבית הכנסת העתיק, ליקב, בתי בד, בתי יוצר וכוי. התכניות הללו משתנות עם צרכי הזמן כאשר מטרתן שימור, שיקום ושחזור מבנים, שינוי יעוד מהריסה לשימור, שינוי יעוד למגורים, מסחר, תיירות. מאידך, ברחוב נורדאו נעשו בשנות ה-80 תכניות נקודתיות בלבד לבקשת בעלי העסקים בלבד ושתי תכניות האחת להרחבת הרחוב ויצירת מדרכה מונמכת על מנת שתתאפשר בו נסיעת כלי רכב וחנייתם ומעבר ציבורי. למרות הצהרתו של ראש העיר דאז, גוראל, להחיות את המדרחוב, לא נעשו תכניות כלשהן לשיקום ושיפור המצב ברחוב אלא, כאמור, הפעולה היחידה שנעשתה היא סגירת הרחוב לרכבים. שאר התכניות ברחוב נורדאו עוסקות ברחוב עצמו ללא התייחסות למרחב כולו תוך ניצול העוגנים הקיימים באזור המדרחוב וסביבה לו (גן הטכניון, מוזיאון המדע, תיאטרון חיפה, גן בנימין).
5.2. חקירת הסביבה הבנויה
כאמור בפרק שיטת המחקר, במהלך המחקר נערכו תצפיות על המדרחובים בשני מקומות בכל מדרחוב. מדרחוב זכרון יעקב: בכניסה הדרומית והצפונית ובמדרחוב נורדאו בכניסות המערבית והמזרחית.
בכל מיקום נערכה תצפית על המרכיבים הפיזיים של הסביבה כגון: ריהוט הרחוב, הצמחיה, תחזוקה, בניינים, ארכיטקטורה ומבקרים. יצוין, כי המיקומים השונים שנבחרו איפשרו מבטים שכיסו את המדרחוב כולו.
התצפיות נערכו באותו חודש (סוף מרץ), באותה העונה: אביב, בימים שונים (חג ויום חול), ובשעות יום שונות (הנחיות דף תצפית ראה/י נספח מס׳ 3)
בפרק זה אציג את הממצאים מהתצפיות לפי המדרחובים השונים בטבלה, לצורך השוואה
בין 2 המדרחובים.

ניתן לראות, כי:
*	מדרחוב נורדאו אינו קושר בין מרחבים בעלי משמעות מיוחדת המושכים אליהם קהל. (ראה מפות מס׳ 3+4 בעמי 47, 49 בהתאמה) המרחב של רחוב נורדאו חסר אופי ברור. הכניסה אליו והיציאה ממנו קשה ורק מי שמכיר את האזור מתמצא במקום. כמו כן, הן חסרות כל תוכן מלבד הפונקציה של חיבור לכבישים ניצבים אליו (למרות שיכלו לנצל את קרבתו לפונקציות שונות כגן הטכניון, הטכניון וגן בנימין). הוא אינו מתאפיין ביתרונות יחסיים בהשוואה לרחובות אחרים בסביבה. ניתן לראות את החיבור לכביש בלפור, חניונים בצדדים ומסלול נסיעה באמצע ובמבט ישר קרוב לצומת אין אלמנטים רכים המהווים מוקד של תחילת או סיום ציר. חיבור לכביש ארלוזורוב נחתך בכביש הניצב. לעומתו, מדרחוב זכרון יעקב מנסה ליצור קשר בין האתרים ההסטוריים הנמצאים מצפון (בית אהרונסון) לבין האלמנטים מדרום (בית הכנסת העתיק), קיים קשר בין שימור הבתים ועיצובם. ניתן לראות בבירור היכן מתחיל הציר והיכן מסתיים והכל נעשה בשילוב אלמנטים מקשרים (ראה מפות מס׳ 1+2 עמי 43,41 בהתאמה).
*	רחוב נורדאו משמש כעורק משני במערך התחבורתי הכולל ולא כדוגמת רח׳ הרצל בהדר או שדרות בן גוריון במושבה הגרמנית. מדרחוב דרך היין שימש בעבר עורק תחבורה ראשי וכיום כרח׳ עיקרי במושבה זכרון יעקב.
*	במדרחוב נורדאו חסרה הגדרה תפקודית ברורה למרות שמסומנים בו מקומות חניה ומסלול נסיעה חד סיטרי. הוא אינו מתפקד כרחוב לתנועת רכבים כשאר הכבישים בסביבה וגם אינו משמש כרחוב להולכי רגל בלבד. בתמונה מס׳ 1 ובשאר התמונות והניתוח בהמשך מצביעים על ממצאים ומאפיינים של רחוב ומרחב כושל הן כלכלית והן תפקודית. עירוב השימושים גם לכלי רכב וגם להולכי רגל מופרדים ע״י צביעה בלבד ללא אלמנטים פיזיים בולטים או הסדרים גיאומטריים למיתון תנועה- דבר המקשה על שימוש יעיל גם של הולכי רגל וגם של רכבים, יוצר בלבול ומעלה את רמת הסיכונים לפגיעה בהולכי הרגל ותאונות. כמו כן, אין פסים או אלמנטים לחסימת יציאה ישירה מפתחם של החנויות ישירות אל מסלול הנסיעה, אשר גם מעלה את רמת הסיכון לפגיעה
בהולך הרגל. במדרחוב זכרון יעקב קיימת הפרדה תפקודית בין הולכי הרגל למסעה הנעשית ע״י סוג שונה של מרצפות ועמודים. יש לציין, כי במדרחוב זה לא מתאפשרת כניסת רכבים למעט פריקה וטעינה בשעות הבוקר.
* במדרחוב נורדאו חסרה זהות עיצובית ארכיטקטונית, שפת הטקסטורות של הבניינים אינן אחידות, מיושנות ואף מתפוררות, הרוסות ומלוכלכות, חזיתות הבניינים והחנויות אינן מטופחות ונדרשות שיקום (תמונה מס׳ 3). מהראיונות ועפ״י עדויות חלק מבעלי החנויות, מס׳ המבקרים ואופיים השתנה עם הזמן, מס׳ המבקרים פחת בהרבה, אופיים של המבקרים ברמה סוציוכלכלית נמוכה בהרבה ממה שהיה בעבר, דבר שפגע קשות בתדמית הרחוב והצלחתו. במדרחוב זכרון יעקב נעשה שימור של המבנים הישנים עפ״י תכנית בינוי קבועה לכל המדרחוב וכל בניין חדש שמוקם במקום נעשה עפ״י הנחיות עיצוב ובינוי אלה (תמונה מס׳ 4). כל בעל קרקע/נכס במקום נדרש לבנות עפ״י הוראות אלה אך, התכניות נערכו כך שפיצו את כל בעל נכס על ידי כך שניתנו לו זכויות בנייה לבנייה נוספת בחלק האחורי של הבניין לשימור.
* במדרחוב נורדאו ניתן לראות כמות רבה של לכלוך בצדדים, בפינות ובמובלעות בין הבניינים וריחות לא נעימים. חזיתות הבניינים מיושנות שבורות ומלוכלכות. דבר שאינו מעודד מבקרים לחזור
למקום, משרה אוירה לא נוחה ומותיר זיכרון של תדמית שלילית (תמונה מס׳ 5) במדרחוב זכרון יעקב נעשה ניקיון מידי יום בבוקר ע״י המועצה המקומית. המדרחוב נעים להליכה ולשהות (תמונה מס׳ 6).
* במדרחוב נורדאו ריהוט רחוב כמעט ואין. ספסלי הישיבה הבודדים ממוקמים בפינות לא נוחות לישיבה, ליד או מול ארונות חשמל ואביזרים אחרים מפריעים ויזואלית או מאחורי מקומות חניה (תמונה מס׳ 7) אדניות הפרחים והעציצים אינן מטופחות, מכילות עשבים ולעיתים משמשות כמאפרות וממוקמות באופן סתמי (תמונה מס׳ 8) במדרחוב זכרון יעקב קיים ריהוט רחוב כספסלים אך גם אינו מספיק לכמות האנשים המבקרת במקום (תמונה מס׳ 9) אדניות הצמחים מטופחות וסוג הצמחיה מתאים לאופי המקום (כגפן ענבים) (תמונה מס׳ 10).
* במדרחוב נורדאו ניתן לראות את הבריחה מהמקום. על שמשות וחלונות הרבה חנויות מודעות למכירה, השכרה ומעבר למקום אחר ומעט מאוד פעילות בעסקים הקיימים- דבר
המעיד על משבר כלכלי של רוב העסקים שהיו והקיימים. בריחת עסקים ותדירות התחלפותם מעידה על משבר כלכלי ותדמיתי שאין מספיק אנשים וצרכנים המגיעים למקום (תמונה מס׳ 11) במדרחוב זכרון יעקב קיימות חנויות מיוחדות וייחודיות, קיים ביקוש לחנויות במקום ומידי יום נפתחות חנויות חדשות במבנים ששופצו (תמונה מס׳ 12).
* במדרחוב נורדאו אין פונקציות ציבוריות חיוניות המזמינות ביקוש להליכה אליו, אין בו אטרקציות מיוחדות העשויות למשוך אליו הולכי רגל, במיוחד אליו, ולא לרחובות שבסביבה המציעים אותם מצרכים קלים יותר לנגישות וזולים יותר. להבדיל משדרות מוריה בכרמל, למשל, שעליו ממוקמים רצף של פונקציות ציבוריות החל מבתי חולים, מלונות, סינמטק, גן החיות, מרפאות, מרכזים מסחריים וגם קושר בין שכונות. כך גם בשדרות בן גוריון המתאפיין בסוג של פונקציות מיוחד של מסעדות וחיי לילה. וכך גם לגבי מדרחוב זכרון יעקב המלא בפונקציות המושכות הליכה וביקור: בנקים, דואר, מרפאת קופ״ח מכבי, משרדים, מבנים ייחודיים, מקומות בילוי והסעדה וחנויות ייחודיות ובחגים ארועים בפסטיבלים ובימי שישי דוכני אומנים.
פרק 6- חקירת חמבקרים במדרחוב
סעיף זה מציג את מאפייני המבקרים במדרחוב חיפה וזכרון יעקב. המדגם כלל 100 מרואיינים שמתוכם: 72% נשים, ו- 28% גברים במדרחוב זכרון יעקב. ו - 80% נשים, ו־ 20% גברים במדרחוב נורדאו בחיפה.
הראיונות נערכו במספר שווה יחסית של קבוצות גיל שונות (לוח 8). הקבוצה הגדולה של המבקרים בזכרון יעקב הינם בגילאים: 41-50, ובחיפה בגילאי 31-40.
בפרק זה אבחן את:
6.1	מאפייני המבקרים במדרחוב (גיל, השכלה, מקום מגורים).
6.2	מאפייני הביקור במדרחוב (אופן ההגעה, תדירות הביקור, מטרת הביקור).
6.3	דעות המבקרים לגבי פיתוח המקום.
6.4	שביעות רצון המבקרים.
רוב המבקרים במדרחוב נורדאו מגיעים מהעיר חיפה. מתוך 50 מרואיינים 47 הם חיפאים ורק 3 מבקרים הינם מחוץ לעיר חיפה. לעומת, המדרחוב בזכרון יעקב אשר אליו רוב המרואיינים מגיעים מהישובים הסמוכים והמרוחקים לזכרון יעקב. מתוך 50 מרואיינים מחצית מגיעים מזכרון יעקב, והיתר מהסביבה הקרובה לזכרון יעקב ומהסביבה הרחוקה.
רוב המבקרים במדרחוב זכרון יעקב רואיינו בחג (פורים- עדלוידע) היתר בסופ״ש וביום חול. זמן זה נבחר לראיון מאחר ובו התפוסה של האנשים הינה מהגבוהה ביותר. במדרחוב נורדאו עיקר הראיונות בוצעו בחג (פורים, פסח) על מנת להשוות את המבקרים בשני המדרחובים באותו זמן. בסופ״ש רואיינו מעט מבקרים בשל תפוסה נמוכה.
6.2	מאפייני הביקור במדרחוב (אופן ההגעה, תדירות הביקור, מטרת הביקור)
6.2.1	אופן ההגעה למדרחוב
דרך ההגעה הרגילה של הרוב המכריע של המבקרים למדרחוב זכרון יעקב היא ברכב פרטי (64%) וברגל (22%). מקצתם מגיעים בתחבורה ציבורית (10%), ובאופניים (4%). יש לציין כי כל אלה שהגיעו ברגל ובאופניים הגיעו מהשכונות הסמוכות למדרחוב. 10% שהגיעו בתחבורה הציבורית הגיעו מהסביבה הרחוקה.
דרך ההגעה הרגילה של הרוב המכריע של המבקרים למדרחוב נורדאו בחיפה היא בתחבורה ציבורית (48%) וברכב פרטי (40%) ומקצתם מגיעים ברגל (12%). יש לציין כי כל אלה שהגיעו ברגל ובתחבורה ציבורית הגיעו מהדר. 40% שהגיעו ברכב הפרטי הגיעו מהסביבה הרחוקה ומשכונת שפרינצק.
6.2.2	תדירות הביקור
טבלה 12 מציגה את תדירות הביקור של המבקרים במדרחוב זכרון יעקב וחיפה. מרבית המבקרים בשני המקומות מבקרים אין ספור פעמים (88%, 78% בהתאמה). בשנה האחרונה ביקרו בממוצע כ- 20 פעמים בזכרון יעקב - 40% מהמרואיינים, ובחיפה- 54% מהמרואיינים. באופן כללי ניתן לומר שתדירות הביקור במדרחובים היא גבוהה יחסית.
זמן המחקר הינו בחג (באביב) ובחורף ולמרות עונה זו תדירות הביקורים הינה רבה. סביר להניח שבעונות האביב והקיץ ובסופי שבוע תדירות הביקור עולה ויותר אנשים יבקרו מספר פעמים בשבוע.
בהשוואה בין זמני הביקור לפי תדירות הביקור נמצאו הבדלים מובהקים בין מדרחוב זכרון יעקב ומדרחוב נורדאו (בזכרון יעקב: 0.018=SIG ,0.2=V, בחיפה: 0.026=V=0.26 SIG). באופן כללי ניתן לומר כי אנשים שמבקרים בשני המדרחובים בסופ״ש דיווחו על תדירות הביקור הגבוהה ביותר (לגבי ההבדלים במטרת הביקור נדון בהמשך), אחריהם המבקרים בימי חול, ולבסוף מבקרים בימי חג דיווחו על תדירות הביקור הנמוכה ביותר.
מתוך המרואיינים בזכרון יעקב, 38% מתוך מרואיינים בימי חול מבקרים מספר פעמים בשבוע ו-23% פעם בשבוע. לעומת זאת 24% מהמרואיינים בשבת ובחג ענו כי הם מבקרים מס׳ פעמים בשבוע ו- 43% מבקרים פעם אחת בשבוע.
מתוך המרואיינים בחיפה, 28% מתוך מרואיינים בימי חול מבקרים מספר פעמים בשבוע ו-15% פעם בשבוע. לעומת זאת 24% מהמרואיינים בשבת ובחג ענו כי הם מבקרים מס׳ פעמים בשבוע ו- 43% מבקרים פעם אחת בשבוע.
בהשוואה של תדירות הביקור לפי מאפייני המרואיינים קיימים הבדלים מובהקים בין מרואיינים בגילאים שונים (זכרון יעקב: 3.SIG=0.000 ,CRAMER'S=o) (חיפה: 2.SIG=0.001 CRAMER' S=o). בזכרון יעקב 60% מהמרואיינים בגילאי 20-30 ביקרו 3-10 פעמים בשבוע, 33% ביקרו אינספור פעמים. התפלגות דומה גם בקרב בני 31-40.
33% מתוך המרואיינים בגילאים 51-59 ביקרו בעבר 3-10 פעמים בשבוע ו־42% ביקרו אינספור פעמים. 44% מהמרואיינים בגלאים 60+ ביקרו בעבר מס׳ פעמים בשבוע ו-38% ביקרו אינספור פעמים.
תדירות הביקור הגבוהה ביותר דווחה ע״י המרואיינים בגלאי 41-50 כאשר 35% מתוכם ענו כי ביקרו בעבר 3-10 פעמים ו־48% ביקרו בעבר אינספור פעמים.
בחיפה 22% מהמרואיינים בגילאי 20-30 ביקרו 3-10 פעמים בשבוע, 33% ביקרו אינספור פעמים. התפלגות דומה גם בקרב בני .41-50
45% מתוך המרואיינים בגילאים 51-59 ביקרו בעבר 3-10 פעמים בשבוע ו־42% ביקרו בעבר אינספור פעמים. 44% מהמרואיינים בגילאים 60+ ביקרו בעבר מס׳ פעמים בשבוע ו-38% ביקרו בעבר אינספור פעמים.
תדירות הביקור הגבוהה ביותר דווחה ע״י המרואיינים בגלאי 31-40 כאשר 38% מתוכם ענו כי ביקרו בעבר 3-10 פעמים ו־58% ביקרו בעבר אינספור פעמים.
6.2.3	מטרות הביקור במדרחוב
במהלך הראיונות נשאלו המבקרים לגבי מטרת ביקורם במדרחוב. למבקרים הוצגו 6 מטרות ביקור אפשריות ולגביהן היה צריך לבחור את מטרת הביקור:
רוב המרואיינים בוחרים להגיע למדרחובים בשל מכלול סיבות. הם התבקשו לציין את מטרות הביקור העיקריות שלהם. מתשובותיהם עולה כי המטרות העיקריות הן: בילוי, טיול, קניות, לימודים/פגישה עסקית, ארוע מיוחד במדרחוב (עדלוידע), ביקור רפואי. מעניין לציין, כי מטרות הביקור בשני המדרחובים הינן שונות. במדרחוב זכרון יעקב 52% מהמרואיינים דיווחו שמטרת הביקור היא בילוי (ולכן, אולי בשל כך רובם הגיע בקבוצות- 64%) ואילו במדרחוב נורדאו 42% מהמרואיינים דיווחו שמטרת הביקור היא קניות (ולכן אולי בשל כך רובם הגיעו בגפם- 74%). במבחנים הסטטיסטיים שנערכו נמצאו הבדלים מובהקים במטרת הביקור בין שני המדרחובים.
בטבלה לעיל מרוכזות תשובות המבקרים לשאלה - מדוע הגעת היום דווקא לכאן ולא הלכת למקום אחר?
מהטבלה לעיל ניתן לראות, כי בזכרון יעקב מרבית המבקרים הגיעו למקום משום שהם אוהבים וגרים באזור, באים לצריכת שרות ייחודי למקום (גלידה, מספרה) וכי נערכו במקום מופעים לחג הפורים. בחיפה, רוב המבקרים הגיעו לקניות (מחירים זולים, פגישות עסקיות, סוכנות נסיעות וחברים) וגם אהבה למקום- נתון זה די מעניין מאחר ובחיפה וקיימת התחושה שאנשים אינם באים למקום כי אינם אוהבים מקום זה. מהנתונים בטבלה נראה, כי במדרחוב נורדאו קיימת תחושת שייכות לאנשים הגרים והמבקרים במקום.
בהשוואה בין ימי חול לשבתות ובין שעות היום השונות לא נמצאו הבדלים סטטיסטיים מובהקים בתשובות המרואיינים.
מבחינת מאפייני המבקריס נמצאו הבדלים מובהקים בין תשובות המרואיינים בגילאים, ובמגדר (ראה/י טבלה 8+9). בהשכלה לא נמצאו הבדלים מובהקים.
בין המרואיינים מקבוצות גיל שונות נמצאו הבדלים מובהקים במטרות הבאות: בילוי, קניות, עדלוידע. בזכרון יעקב, הקבוצה הגדולה ביותר אשר הגיעה למטרת בילוי היא בגילאי 31-40 והקבוצה הקטנה ביותר 60+. בחיפה, הקבוצה הגדולה ביותר הגיעה למטרה קניות והיא בגילאי 41-50.
הקשר בין המשתנים נמצא ברמה של 0.3=V.
בין המבקרים (נשים/גברים) נמצאו הבדלים מובהקים במטרות הבאות: קניות ופגישות עסקיות. הקבוצה הגדולה ביותר אשר הגיעה למטרת קניות הינה נשים: 80% בזכרון יעקב לעומת 60% בחיפה. הקבוצה הגדולה ביותר אשר הגיעה למטרת פגישות עסקיות היא גברים: 60% זכרון יעקב לעומת 70% בחיפה.
6.3	דעות המבקרים לגבי פיתוח המקום
שאלות 5,11,12,13,18,22,26 בשאלון התייחסו לגבי פיתוח עתידי אפשרי במדרחובים (ראה/י נספח 1). השאלות כללו התייחסות לפוטנציאל הפיתוח, אטרקציות רצויות, פעילויות ואלמנטים ייחודיים שרצוי לחזק, חנייה ותחבורה וקבלת מידע.
המרואיינים התבקשו להביע את דעתם לגבי כל נושא.
הטבלה הבאה מציגה את בחינת הדעות של כלל המרואיינים בשני המדרחובים. ראה/י טבלה 18.
רוב המרואיינים במדרחוב זכרון יעקב היו בעד פיתוח של כל האלמנטים ה״מתונים" (מוקד מידע, ירידים, חנייה) ולא פיתוח אינטנסיבי כתיירות מרפא (ספא- סאונות, מסאז׳ים וכד׳), כתיירות חקלאית (בתי בד, ייצור גבינות, שמן זית) ותיירות ספורט (מסלולי אופניים, משטחי סקייטבורד, גלגיליות). במדרחוב נורדאו חלק מהמרואיינים היו בעד פיתוח ירידים, שווקים, קונצרטים ופסטיבלים, חנויות ולא להקמת מוזיאונים, שירותי ציבור כבנקים, ותיירות ספורט ומרפא.
כאשר נבחנו דעות המבקרים לגבי הקמת מתקנים גדולים במדרחובים (כבית ספר, לדוגמה) נמצא, כי רוב מכריע של המבקרים הם נגד פיתוח מתקנים מאסיביים אשר ישנו את אופי הסביבה.
הנושא הבולט שלגביו רמת האדישות הייתה גבוהה יחסית הוא במדרחוב נורדאו. ניתן לראות כי כאשר נשאלו לגבי אלמנטים כמו שירותי ציבור, מוקד מידע, מוזיאונים וכד׳ המרואיינים טענו, כי אין צורך וחשים טוב עם הקיים. רוב המבקרים במדרחוב נורדאו אינו מייחס חשיבות לנושאי תכנון ופיתוח.
ולסיכום פרק זה, אציג גם את מסקנותיי מהכתבה אשר פורסמה בעיתון "כל זכרון" מיום 8.9.06 (ראה/י נספח מס׳ 5 בעניין רצון התושבים לקדם את התרבות במושבה בכלל ובמדרחוב דרך היין בפרט וכן, עלון ממדרחוב נחלת בנימין בעניין):
•	התושבים הינם שותפים בהחייאה, בשיווק ובפרסום המדרחוב כמקום המשלב תרבות, מסחר, אוכל וקניות. וכל זאת עושים בדרכים שאינן שגרתיות (בלבוש פיג׳מות) על מנת לגרום "לזעזוע" אשר ישכנע כי אין לגרום למקום לדעוך לאיטו.
•	קיים רצון של התושבים במשיכת תיירים למקום.
•	קיים רצון בהקמת אטרקציות ופעילויות נוספות לאלו הקיימות.
•	היחשפות לבעיות קיימות- כמקומות חניה.
6.4 שביעות הרצון מהמקום
במהלך הראיונות עם המבקרים במדרחובים השונים, התייחסו מס׳ שאלות לרמת שביעות רצונם של המבקרים במדרחוב:3,7,8,10,14,15,16,17,19,24.
המרואיינים, למשל, התבקשו לענות לגבי זמן שהייה, מס׳ הביקורים במדרחוב, האם יחזרו לבקר ושאלות על שביעות רצונם מאסתטיות המדרחוב, רמת הגינון, בטיחות, נוחות הליכה, חניה והצעת שיפורים.
טבלה 19 מציגה את התפלגות שביעות הרצון של המרואיינים מהאלמנטים השונים במדרחוב. נמצא, למשל, כי כל המרואיינים במדרחוב זכרון יעקב ישובו למדרחוב, מרביתם שוהים מעל לשעה (94%), ביקרו במקום אינספור פעמים (88%) ולדעתם המדרחוב אסטתי (84%), 64% מצאו חניה סמוך למדרחוב.
במדרחוב נורדאו 66% שוהים מעל לשעה, מרביתם ביקרו אינספור פעמים (90%) ומרביתם ישובו למדרחוב. 32% מצאו חניה סמוך למדרחוב.
מעט מהמרואיינים במדרחוב זכרון יעקב חשים שהאוירה מיוחדת- אירופאית (24%),12% טוענים כי המדרחוב בעל פוטנציאל פיתוח. 98% טוענים כי המקום ייחודי, 56% טוענים כי הגינון אסתטי, ולמרות שהמדרחוב סגור בד״כ לכניסת רכבים רק 46% חשים תחושת בטחון מתחבורה, 38% טוענים שאבן הריצוף להליכה אינה נוחה.
במדרחוב נורדאו רק 14% חשים שהאוירה מיוחדת-אירופאית, 16% טוענים כי המדרחוב הוא בעל פוטנציאל פיתוח. 34% טוענים שהמקום ייחודי, מיעוט טוען שהמדרחוב אסטטי (22%), או הגינון אסתטי (8%) ו- 34% חשים בטוחים מבחינה תחבורתית, 44% טוענים שהאבן אינה נוחה להליכה.
פרק 7־ חקירת בעלי העסקים במדרחוב
בפרק זה מוצגים ממצאי המחקר שהתקבלו לאחר עיבוד תשובות השאלונים וניתוחן של בעלי העסקים.
7.1	מאפייני העסקים
תחילה, מוצגים מס׳ נתונים כלליים אודות העסקים שהשתתפו במחקר: מספרם, עיסוקם וסיווגם. סך הכל השתתפו בשני המדרחובים: 80 בתי עסק בשניהם יחד.
על מנת לבדוק את מיקום העסקים במדרחובים נעשתה גם חלוקה של העסקים לעסקים שעזבו את המדרחוב ועסקים שפועלים במדרחוב:
עפ״י דיווח מאנשי העסקים במקום עולה, כי מבין המשרדים שעזבו את מדרחוב נורדאו או מתוכננים לעזוב, חלקם עזבו לעיר התחתית (אזור קריית הממשלה ובתי המשפט), מפרץ חיפה, מרכז הכרמל ותל חנן.
ניתן לראות, כי חלה בעיקר עזיבה של משרדים (עו״ד, רו״ח) ושל סוכנויות נסיעות, אשר קיוו שהמעבר למקום אחר יטיב עימם, לעומת עליה בקרב חנויות הלבשה, קליניקות רפואיות ומכוני יופי אשר משמשים בשעות הלילה כמכוני ליווי, בארים וקזינו.
עפ״י טבלה 21 במדרחוב זכרון יעקב חלה עליה במוצרי מזון והלבשה אשר להם ביקוש רב יחסית. מוצרי המזון הינו מזון המאפיין מקומות תיירותיים כבתי קפה המעוצבים ברוח המקום, מסעדות יוקרתיות ומזון מהיר (מקדונלד׳ס, גלידריות). יצוין, כי ב- 39% מהעסקים הקיימים הינם עסקים חדשים מאחר ולא קדם להם עסק קודם.
יצוין, כי לבעלי הנכסים התאפשרה הקמת מבנים נוספים בחלקתם תמורת שימור המבנה הממוקם בחזית המדרחוב.
עמדות כלפי חניה
חלק זה מתייחס לשאלות בשאלון אשר בו נשאלו בעלי העסקים לגבי תנאי החנייה במיקומם הנוכחי והרצוי. להלן יוצג עיבוד התשובות עפ״י חלוקה לתנאי החנייה של בעלי העסק, בניתוח משווה בין עסקים במדרחוב נורדאו לעומת עסקים במדרחוב זכרון יעקב.
רובם המכריע של בעלי העסקים מגיעים לעסק ברכבם הפרטי (90% זכרון יעקב, 85% מדרחוב נורדאו). היתר מגיעים ברגל/אופניים באם הם גרים בקרבת מקום או בתח״צ.
העובדה כי מידת השימוש ברכב פרטי לצורך הגעה אל העסק היא גבוהה במדרחוב נורדאו יכולה ללמד כי אחוז שימוש גבוה ברכב פרטי הוא אחד השיקולים לעזוב את המדרחוב, מאחר ובעלי העסקים טענו כי אין להם בקרבה מקומות חניה, אך עליהם להגיע ברכב בשל הבאת סחורה וכד׳.
במדרחוב זכרון יעקב, למרות שההגעה היא גם כן ברכב פרטי, המצב מעט שונה, מאחר ובעלי העסקים מגיעים מוקדם לעסק, אינם רואים, לרוב, בעיה במציאת חניה וכמובן, שאין דמי חניה.
בעלי העסקים בנורדאו, ייתקלו בבעיה במציאת חניה בקרבת העסק.לעומת חלקם(28%), אשר יש חניה פרטית, מה שמקצר את משך זמן חיפוש החנייה. היתר, יחנו תמורת תשלום באמצעות כרטיסי חנייה או בחניונים.
תנאי החנייה הקיימים היום בשני במדרחובים מעידים, כי לרוב אין בעיות חניה קשות בקרב בעלי העסקים אולי מהסיבה כי הם מגיעים מוקדם מהמבקרים למקום. ביום הראיון רובם מצאו מקום חנייה. יצוין, כי במדרחוב נורדאו, בד״כ, קיימת בעיית חניה.
בין בעלי העסקים אשר דיווחו כי קיימת בעיה במציאת החניה, השעות הבעייתיות למציאת חניה במדרחוב זכרון יעקב הן: תמיד- בכל השעות ובכל הימים (33%), סופ״ש (13%), שעות הבוקר (18%) ואילו במדרחוב נורדאו טענו כי בסופ״ש קיימת בעיה במציאת החניה (52%)־ אולי מהסיבה כי אנשים מחנים שם את רכבם בסופ״ש, בשעות הבוקר (20%) ובצהריים (28%).
טבלה 23 מצביעה על נכונות בעלי העסקים לבצע שינוי במערך החנייה הכולל במדרחוב.
לגבי מערך הסעה מסודר מחוץ למדרחוב, בשני המדרחובים, היה רוב גדול שהיה נגד מערך הסעה זה. רובם רוצים להגיע ברכבם הפרטי עד למקום העסק. איסור כניסת כלי רכב פרטיים לא ישאיר את בעלי העסקים אדישים. דבר זה יוכל לגרום למס׳ רב של בעלי עסקים לעזוב את המדרחוב ולעבור למקום אחר או לפחות לשקול עזיבה. אמצעי זה גרר את התגובות המשמעותיות ביותר בכיוון עזיבת המקום אם תאסר כניסת כלי רכב פרטיים. למרות שהכניסה תהיה זמינה בתחבורה ציבורית, בעלי העסקים לא רואים בכך די, ומרביתם הצהירו כי יעזבו או לפחות ישקלו לעשות כן.
לגבי חלוקת כרטיסי חניה- בשני המדרחובים, הרוב היה נגד חלוקת כרטיסים. אך, במדרחוב זכרון יעקב אחוז המתנגדים גבוה יותר, מאחר והיום, לא קיימת גביית דמי חניה, ולדעתם, זה יהיה גורם המשפיע עליהם לרעה ולא יטיב עמם. לעומת, מדרחוב נורדאו אשר היום משלמים דמי חניה וחלוקת הכרטיסים המוצעת, תטיב עימם.
הצבת מחסום בכניסה למדרחוב, סגירת הרחוב לתנועת כלי רכב וחנייתם- בזכרון יעקב קיים היום מחסום בכניסה למדרחוב, אך רוב בעלי העסקים טוענים כי יש להסיר מחסום זה. לדעתם, מחסום זה מצמצם להם את מס׳ הלקוחות שהיו מגיעים אילולא לא היה מחסום. במדרחוב נורדאו, כיום, לא קיים מחסום. ולדעתם, מחסום יטיב עם העסקים ויקל על הרעש והזיהום הנוצר מהתחבורה העוברת במקום.
הגברת פעילות פיקוח- בשני המדרחובים הרוב הינו נגד פיקוח ואכיפה. במדרחוב נורדאו אחוז המתנגדים גבוה יותר, מאחר וכבר היום הפיקוח והאכיפה חלים במקום, לעומת זכרון יעקב, אשר הפיקוח והאכיפה החל רק לאחרונה (לאחר ביצוע הראיונות). ההתנגדות, לדעתי, נובעת מכך שאם יעשה פיקוח, יינתנו דו״חות חניה וכד׳ מס׳ המבקרים יצטמצם וכך יפגע בעסקים. יש לשים לב לעניין זה מאחר והגבלות חנייה ומחירה יכולה להיות השפעה על עזיבת עסקים ואי הגעת מבקרים.
לגבי פיתוח מערך חניה- בשני המקומות קיימת מצוקת חניה ולכן, רוב הינם בעד הקמת מערך חניה נוסף.
שעות פריקה וטעינה מסודרים- בשני המדרחובים הרוב בעד. אך במדרחוב נורדאו אחוז התומכים גבוה יותר מאחר ולא קיימות היום שעות מסודרות לכך. במדרחוב דרך היין קיימות שעות מסודרות לכך, אך הם יודעים כי אם יש צורך בטעינה/פריקה אשר לא בשעות המסודרות- הדבר גורם להם ל״סכסוכי שכנים" וכד׳.
אין ספק שגורמי הנגישות ללקוחות וחניה זולה/זמינה מדורגים בקרב בעלי עסקים במקום גבוה ומכך נובעת עמדתם שהוצגה לעיל. כל בעלי העסקים רואים בנגישות ללקוחות וצורך בשפע חנייה קרובה לעסק כגורם מיקום חשוב ביותר.
7.2	מאפייני בעלי העסקים
חלק זה מתייחס לשאלות בשאלון בו נתבקשו בעלי העסקים לציין את הסיבה העיקרית להישארותם/עזיבתם את המדרחוב ואת גורמי המיקום בבואם לבחור מיקום לעסקיהם.
להלן גורמי המיקום שנבחנו:
מקום מגורים
שכירות/בעלות
מס׳ שנים בעסק
סיבת הקמת העסק במקום זה
כוונות לעתיד
יחס למדרחוב
מקום מגורים
במדרחוב דרך היין רוב בעלי העסקים הינם מזכרון יעקב (78%) והיתר מהסביבה הקרובה.
במדרחוב נורדאו גם רוב בעלי העסקים הינם מחיפה (93%) והיתר מהערים הקרובות (קרית מוצקין, קרית ים).
אין ספק כי גורם מיקום העסק תלוי בקרבה למקום המגורים.
שכירות /בעלות
במדרחוב דרך היין 93% מהעסקים הינם בשכירות לעומת 38% במדרחוב נורדאו.
עפ״י נתון זה ניתן לראות בבירור כי קיימת דרישה לעסקים בזכרון יעקב לעומת הביקוש הנמוך בנורדאו. גם עפ״י התצפיות במדרחוב נורדאו היה ניתן לראות כי הרבה חנויות / עסקים עומדים ריקים ובהם שלט להשכרה/מכירה.
מספר שנים בעסק
במדרחוב דרך היין כמחצית מהעסקים הינם חדשים (בין 1-5 שנים), 30% הם בני 6-10 שנים והיתר, מעל 11 שנים. במדרחוב זה קיימת דינמיות בהשכרה ובמכירה ובביקוש לחנויות.
במדרחוב נורדאו, 5% עסקים חדשים בין 1-5 שנים, 20% בין 6-10 שנים והיתר, מעל 11 שנים. ניתן לראות כי בעלי העסקים נותרים עם עסקיהם ולא מצליחים להשכירם/למכרם.
סיבת הקמת העסק במדרחוב זה
במדרחוב דרך היין 48% טענו מכיוון שהם גרים במקום, 43% המקום תיירותי- אין ספק כי בעלי עסקים אלה רצו סביבה יוקרתית ומקום מרכזי. מקום מרכזי הוא הסיבה העיקרית בעתיה נשארות חנויות לפעול. הדבר מלמד כי מקומו המרכזי של המדרחוב מהווה גורם בעל חשיבות עליונה עבור עסקים רבים.מיקום מרכזי הינו גורם מיקום הקושר בתוכו גורמים נוספים ביניהם: נגישות ללקוחות, נגישות לתח״צ, קרבה לעסקים דומים ולמוסדות ציבור.
במדרחוב נורדאו 62% טענו כי השכירות זולה מאוד, 20% טענו כי האוכלוסיה הגרה במקום מתאימה לעסקיהם, 18% קרבה למוסדות ציבור (בנקים/דואר). אין ספק כי גובה שכר הדירה הוא בין גורמי המיקום החשובים ביותר בנורדאו ובעלי העסקים בעבר ראו בכך "עסקת רכישה טובה". בעלי העסקים שעזבו לא ייחסו חשיבות רבה לגורם זה וכי היה בידם אפשרות כלכלית טובה יותר. סיבה נוספת להישארות העסקים בנורדאו היא הקרבה למוסדות ציבור (בנקים/דואר). וזאת למרות שעיקר המע״ר עבר לעיר התחתית (משרדי הממשלה, בתי המשפט) ואיתם, אני מניחה, יעברו בעתיד הקרוב הבנקים הגדולים והדואר הראשי.
עמדות לגבי פיתוח קייס/עתידי
במדרחוב דרך היין 80% טענו כי אין בכוונתם לעזוב את המקום בזמן הקרוב. היתר, לא ידעו להשיב על שאלה זו.
במדרחוב נורדאו 70% טענו כי היו שמחים לעזוב את המקום באם ימצאו אופציה כלכלית טובה יותר.
יחס למדרחוב
מדרחוב זכרון יעקב: 48% טוענים כי במדרחוב אוירה מיוחדת. אזורי הבילוי, בתי הקפה והמסעדות הייחודיות יוצרות מדרחוב ייחודי כמו באירופה. היתר טוענים כי קיימת ייחודיות ארכיטקטונית וקיים פוטנציאל פיתוח נוסף.
מדרחוב נורדאו: מחצית טוענים כי המדרחוב הוא מדרחוב רגיל, אשר בו מוצאים את מקומות הבילוי והמזון החביבים עליהם. 23% טוענים כי יש בו פוטנציאל פיתוח אם ישופצו המבנים והיתר, טוענים כי הוא נחשל ואין בו דבר ייחודי.
7.3	דעות בעלי העסקים לגבי הפיתוח הקיים והעתידי במדרחוב
פרק זה מציג ניתוח של עמדות בעלי העסקים כלפי פיתוח קיים ועתידי במדרחוב. הפרק כולל ניתוח שאלות :11,10, 12, 15,16,18,19,14 (ראה/י שאלון בנספח מס׳ 2).
7.3.1	שביעות הרצון של בעלי העסקים מהפיתוח הקיים במדרחוב
במהלך הראיונות עם בעלי העסקים במדרחובים השונים, התייחסו מס׳ שאלות לרמת שביעות רצונם של המבקרים במדרחוב: 10,12,15,16,18.
בעלי העסקים, למשל, התבקשו לענות לגבי ייחודיות המדרחוב, הוראות בינוי ועיצוב, אסתטיות המדרחוב, גינון, תנועה עוברת ופשיעה במקום.
נמצא, למשל, במדרחוב זכרון יעקב , כי לדעת 68% המדרחוב אסתטי. במדרחוב נורדאו 5% בלבד טענו כי המדרחוב אסתטי.
48% מבעלי העסקים במדרחוב זכרון יעקב חשים שהאווירה מיוחדת- אירופאית,23% טוענים כי המדרחוב בעל פוטנציאל פיתוח והיתר, טוענים כי קיימת בו ייחודיות ארכיטקטונית. 55% מבעלי העסקים במדרחוב נורדאו טוענים כי המדרחוב רגיל, 23% בעל פוטנציאל פיתוח והיתר, טוענים שהוא נחשל.
טבלה מס׳ 22 מציגה את התפלגות שביעות הרצון של בעלי העסקים מאלמנטים נוספים במדרחוב.
טבלה 24 מראה, כי במדרחוב נורדאו לא ניתנו הוראות בינוי ועיצוב- דבר המסביר את מצבו המדרדר והולך של המדרחוב וכך ניתן ללמוד גם מניתוח התכניות למדרחוב אשר כלל לא נגעו לנושאי בינוי ועיצוב. כל בעלי העסקים אינם חושבים שיש גינון אסתטי ברחוב וזאת ניתן לראות גם בתצפיות שנעשו (אדניות משמשות למאפרות). רובם אינם מעוניינים בתנועה עוברת במדרחוב (70%) למרות שהיום מתאפשרת תנועה במדרחוב בכל שעות היום.
כמחצית טוענים כי יש ארועי פשיעה במקום (סמים, זנות).
במדרחוב דרך היין ניתנו הוראות בינוי ועיצוב למרבית בעלי העסקים, ובשל כך המדרחוב שופץ ושומר בצורה אחידה עפ״י התכניות המפורטות למדרחוב אשר כללו הוראות בינוי ועיצוב. כמחצית טוענים כי הגינון אסטטי ברחוב. רובם מעוניינים בתנועה עוברת במדרחוב (67%) מכיוון שהיום, לא מתאפשרת תנועה במדרחוב למעט שעות פריקה/טעינה ורכבי חירום. ולדעתם, התנועה תרחיב את מעגל לקוחותיהם.
כ- 33% טוענים כי יש ארועי פשיעה במקום (בעיקר פריצות לעסקים בשעות הלילה).
7.3.2	דעות בעלי העסקים לגבי פיתוח עתידי במדרחובים
שאלות 11,14,19 בשאלון התייחסו לפיתוח עתידי במדרחובים (ראה/י נספח 2). השאלות התייחסו לאטרקציות רצויות לפיתוח, פעילויות ואלמנטים ייחודיים שרצוי לחזק.
הטבלה הבאה מציגה את בחינת הדעות של בעלי העסקים בשני המדרחובים:
רוב המרואיינים במדרחוב נורדאו הם בעד פיתוח תיירות ספורט (גלגיליות, אופניים), מוזיאונים, מסעדות, מקומות בילוי- פונקציות שאינן קיימות היום במדרחוב. קיים רצון לפיתוח היתרונות של המדרחוב.
רוב בעלי העסקים במדרחוב זכרון יעקב הם בעד פיתוח של כל האלמנטים ה״מתונים" (מסעדות, מקומות בילוי) ופחות פיתוח אינטנסיבי כתיירות מרפא (ספא קיים כבר במדרחוב), כתיירות חקלאית (בתי בד, ייצור גבינות, שמן זית אשר גם קיימים במדרחוב) ותיירות ספורט (מסלולי אופניים, משטחי סקייטבורד, גלגיליות).
לסיכום פרק זה, אסכם את מסקנותיי מהכתבות שפורסמו בעיתון "גלובס" 15.6.06 (הדס מנור) ובעיתון כלבו בתאריך: 22.10.05 בעניין העסקים במדרחוב נורדאו (דורון סלומון ונעם פנחס), וכתבתה של אורנה נירנפלד מיום: 26.3.02 בעיתון מעריב - ראה/י נספח מס׳ 4 :
*	עפ״י ממצאי המחקר העסקים במדרחוב נורדאו אינם פורחים ואינם מושכים קהל רחב יותר. כל זאת מקבל גושפנקא מנשיא לשכת המסחר בחיפה והצפון, מר עודד פלד אשר מציין כי העסקים בהדר גוססים ונדרשת תכנית לשיקום. כמו כן, בשנת 2004 נרשמה עליה של 52% במספר העסקים שנפתחו בארץ, אך בחיפה נרשמה ירידה של 9.8%.
*	קיימת בעיית פשיעה ועבריינות שאינה מעודדת הקמת עסקים- במדרחוב נורדאו בעלי העסקים נסחטים ע״י עבריינים, ונדרשים לשלם דמי חסות.
*	מקום פורח ושוקק חיים הפך לנטוש - שכונת הדר, שהיתה בעבר מרכז העסקים והקניות הראשי הפכה לנטושה.
*	יש לנקוט באמצעי החייאת מרכז העיר - ולא האזור ידרדר יותר לשכונת שוליים. חנויות רבות מועמדות היום להשכרה/מכירה.
*	סיבות להידרדרות: השתנות האוכלוסיה שכעת הם נתמכי הביטוח הלאומי, אשר רובם אוכלוסיית חבר העמים ועובדים זרים, אשר משתלטים באופן טבעי על העסקים בשל קרבת מגוריהם, אין כוח קנייה, סביבה עבריינית, ביטול חלק מקווי התח״צ, בעיית סמים- האזור הפך לתחנת סמים הגדולה באזור.
*	יש לנצל מבנים קיימים- כמבנים לשימור העומדים הרוסים ושוממים, מזרקות.
*	הקניונים מהווים תחליף לשוטטת במדרחוב, אשר בחיפה מספרם הולך וגדל עם השנים.
*	החלטה להקים את קרית הממשלה בעיר התחתית- משרדי עו״ד וכד׳ שהתקיימו במדרחוב יעברו לעיר התחתית.
*	דיור ישן- ללא שיקום/שיפוץ.
*	מחסור בשירותים ציבוריים חיוניים במדרחוב - מכולת, קופ״ח, בנק, תחבורה ציבורית שהוסטה מהדר, חנייה.
*	המקום אינו מפורסם ומשווק.
חלק ד׳: סיכום ומסקנות
מטרת המחקר היא לזהות ולנתח את הגורמים המסייעים להצלחה או כישלון של מדרחוב. פרק זה של העבודה מציג דיון בממצאים ובשאלות המחקר ובסופו מוצגות מסקנות מהמחקר וכיווני מחקר נוספים.
פרק 8־ סיכום, דיון, השלכות תכנוניות ומחקרי המשך
8.1	סיכום ממצאי המחקר
ראשית אסכם מספר ממצאים כלליים ולאחר מכן יובא סיכום הממצאים לגבי כל אחת משאלות המחקר בהן דנה עבודה זו.
1.	התמונה המצטיירת מהנתונים היא, כי למדרחוב דרך היין בזכרון יעקב מגיעים מבקרים רבים, בתדירות גבוהה- פעם בשבוע עד מספר פעמים בשבוע. בימי החגים (פורים) תפוסת המבקרים במדרחוב דרך היין בזכרון יעקב היא רבה יותר ממדרחוב נורדאו. בחגים מתרחשת פעילות רבה במדרחוב זכרון יעקב כאשר מדרחוב נורדאו היה שומם למדי, למעט המבקרים הקבועים בו.
בשני המדרחובים מרבית המבקרים הם בגילאי 31-50 ורובם נשים.
2.	המבקרים במדרחוב זכרון יעקב מגיעים בעיקר ברכבם הפרטי כאשר במדרחוב נורדאו רובם מגיעים בתח״צ וברגל. בהקשר לזה, יש להוסיף ששביעות הרצון ממס׳ מקומות החנייה בזכרון יעקב היתה נמוכה ובמדרחוב נורדאו שאלה זו לא היתה לרובם רלוונטית כי הגיעו בתח״צ. השימוש בתח״צ בזכרון יעקב הוא זניח מאחר ורוב המבקרים מן החוץ הגיעו ברכבם הפרטי ואילו המקומיים הגיעו ברגל. הצורך באספקת תחבורה ציבורית למדרחוב זכרון נמצא כבעל חשיבות נמוכה עבור המרואיינים והללו העדיפו מתן פתרון חניה לרכבם הפרטי.
3.	מטרת ההגעה למדרחובים שונה. יש לציין ולהדגיש כי לכל מדרחוב מגיעים מבקרים, אך סיבות ההגעה הן שונות. למדרחוב זכרון יעקב מגיעים מבקרים לצרכי בילוי ופנאי ולמדרחוב נורדאו מגיעה בעיקר האוכלוסיה הגרה במקום ובסביבה הקרובה לו (בעיקר האוכלוסיה הרוסית והעובדים הזרים) לצרכי קניית המצרכים הקבועים כאשר במקום זה הם מוצאים מענה לצרכיהם אלה.
על כן, לגבי הצלחת המדרחוב: 2 המדרחובים נמצאו כמצליחים במאפייני תדירות הביקורים ושימוש במקום. שניהם החלו כמדרחובים עירוניים ומטרותיהם השתנו. מדרחוב זכרון יעקב התפתח ממקום בעל אופי ותפקוד עירוני למקום בעל תפקוד אזורי כמתחם תיירותי המושך גם מבקרים מן החוץ. ואילו נורדאו, נשאר מדרחוב שכונתי עירוני אשר הפך לרחוב סטטי, הדינמיקה היחידה שלו היא בתחלופת סוג החנויות העונה על צרכי תושבי הסביבה הקרובה.
4.	רוב המבקרים בשני המדרחובים, מציינים כי הם רוצים שתהיינה פעילויות מיוחדות במקום כשווקים, פסטיבלים וכד׳. כיום, בנורדאו אין אטרקציות ייחודיות. בזכרון יעקב קיימות אטרקציות (פסטיבלים בחגים, שווקים ביום ו׳) אך גם הן לוקות בחסר, מאחר ואינן מתקיימות באופן קבוע ואינן מתאימות למגוון אוכלוסיה רחב.
5.	במדרחוב זכרון יעקב, בתי העסק, בתי הקפה, המסעדות והחנויות רוחשי חיים. שביעות הרצון של המרואיינים ממקומות בילוי אלה היתה גבוהה ורוב המרואיינים היו בעד הקמת מסעדות ובתי קפה נוספים. במדרחוב נורדאו בתי העסק פעילים ביום אך במידה מועטה. מביקור במס׳ ערבים במקום, עולה כי הפעילות בלילה "ענפה" יותר והינה של אוכלוסיה שונה, בעיקר עובדים זרים, ובמקום חנויות הקוסמטיקה וסלוני היופי במקום פועלים מכוני ליווי, קזינו וסחר בסמים.
6.	מניעי הביקור העיקריים שצוינו ע״י המבקרים בזכרון יעקב הם: בילוי (לכן, הם מגיעים בקבוצות) ובמדרחוב נורדאו: קניות. לכן, הם מגיעים בגפם. במדרחוב זכרון יעקב המבקרים מרוצים ממראה המדרחוב, האוירה, הבניינים והחנויות הייחודיות ופחות מבטיחות ההליכה. במדרחוב נורדאו המבקרים מרוצים מהחנויות המספקות להם את צרכיהם ופחות מהניקיון, הצמחיה, התחזוקה של המדרחוב וטוענים כי אין אטרקציות ייחודיות.
7.	ביחס לריהוט הרחוב במדרחוב זכרון, יש לומר כי אין די מקומות ישיבה והאבן ממנו בנוי המדרחוב אינה נוחה להליכה. במדרחוב נורדאו אין די פינות ישיבה נעימות, נקיות ומוצלות. אין צמחיה, האדניות משמשות כפחי אשפה. רמת שביעות הרצון בשני המקומות היתה נמוכה יחסית, והמרואיינים היו בעד פיתוח מתקנים אלו.
8.	המבקרים בזכרון יעקב מגיעים להנות מהאווירה ה״אירופאית" כדבריהם, להירגע, לנוח, לבלות ולטייל. המבקרים בעד פיתוח מקומות חנייה ונגד כניסת תחבורה למדרחוב. המבקרים בחיפה מגיעים בעיקר למטרת קניות ומביעים התנגדות לנסיעת רכבים המותרת כיום במדרחוב.
9.	בקרב בעלי העסקים שיעור השימוש ברכב פרטי הינו גבוה בשני המדרחובים (90% זכרון יעקב 85% חיפה) ומייחסים חשיבות רבה לנגישות ברכב הפרטי. פגיעה בנגישות לרכב פרטי ע״י איסור כניסתו גרר את התגובות החריפות ביותר בקרב כל בעלי העסקים.
10.	בין שיקולי המיקום של העסק היו שיקולי מקום המגורים. רוב בעלי העסקים בחיפה ובזכרון יעקב גרים סמוך למדרחוב (חיפה 93%, זכרון יעקב 78%).
11.	העסקים שעזבו במדרחוב נורדאו (משרדי רו״ח, עו״ד ונדל״ן, סוכנויות נסיעות) הם עסקים שהקליינטורה שלהם מבוססת בעיקרה על לקוחות קבועים ולא על לקוחות מזדמנים. המשרדים עזבו את המדרחוב למשרדים שהם, לרוב, מפוארים יותר וניכרת בהם השקעה כספית רבה מתוך צפיה בחזות המשרד ותדמיתו. רוב העסקים שעזבו את המדרחוב הם עסקים גדולים יותר, בעלי נפח פעילות רב יותר, הם "יוקרתיים" יותר ומייחסים חשיבות רבה יותר לחזות הסביבה בה הם ממוקמים ולתדמיתה. ממצא זה קשור להידרדרות במעמדו ובתדמיתו של המדרחוב, שמהווה גורם עזיבה בפני עצמו.
8.2	. דיון בממצאי המחקר
המחקר עסק בנושאים הבאים:
תהליך התכנון של המדרחוב.
חקירת הסביבה הבנויה.
חקירת המבקרים במדרחוב.
חקירת בעלי העסקים במדרחוב.
8.2.1.	תהליך התכנון של המדרחוב
במדרחוב זכרון יעקב אושרו סה״כ: 10 תכניות למדרחוב. בשנות ה- 90 הוחלט על הפיכת הרחוב הראשי (המייסדים) למדרחוב. הסיבות לבחירת רחוב זה נעוצות בכך שזהו הרחוב הראשי במרכז המושבה המרכז לתוכו את מירב הפעילויות. באמצע שנות ה- 90 הבינו מקבלי ההחלטות שאין להרוס את המבנים, כפי שקבעו קודם לכן, אלא יש לשמרם ולדאוג להוראות עיצוב ובינוי. לקראת סוף שנות ה- 90 כשהיתה מצוקת החניה, החלו בשינוי יעוד ממגורים לחניה ציבורית. כמו כן, גבר הביקוש לעסקים, משרדים, מסחר ומקומות בילוי ולכן, החלו בהכנת תכניות למקום. המדרחוב נסגר לתנועת כלי רכב. מגורים יצאו אט אט והיום כמעט ואין במדרחוב בתים למגורים. בשנת 2006, אושרה התכנית האחרונה למדרחוב אשר יצרה איחוד לכל התכניות הנקודתיות במדרחוב וקבעו הוראות בינוי, עיצוב ומתן זכויות בנייה.
במדרחוב נורדאו סה״כ אושרו 4 תכניות. רוב התכניות הוכנו בשנות ה- 80 כאשר כולן הן תכניות נקודתיות.בתכנית מאמצע שנות ה- 90 ניתן לראות לראשונה את הרעיון לקביעת הנחיות עיצוב (אמנם לסמטה אחת היוצאת מן המדרחוב). לפני 15 שנים, ראש העיר לשעבר, אריה גוראל הגה את הרעיון להקמת המדרחוב, לאחר שראה שיש לשמר את המבנים הייחודיים ונוצר זיהום אויר ורעש מהתחבורה. בשנת 1988 נחנך המדרחוב. מדרחוב שעיני כל אנשי העסקים היו נשואות אליו. בתקופת השיא הגיעו מחירי העסקים המושכרים לאלפי $ למטר, האירועים עברו למדרחוב. הכל נראה מבטיח, עד שאיש לא חשש שהנפילה תהיה קשה.כעבור 5 שנים החלה ההידרדרות. העסקים החלו לנטוש ורק בעלי העסקים שהחנויות היו בבעלותם נותר כאשר העלייה מחבר העמים החלה את מקומם של החנויות תפסו משרדי תיווך וחנויות המיועדות לאוכלוסיה המקומית. האזור הפך לאזור מוכה פשע, בתי בושת, מכוני ליווי ובתי קזינו. רעיונו של גוראל להחיות את המדרחוב היה חיובי, אך עם זאת לא נעשו כל תכניות למקום.
עפ״י הממצאים הגורמים התורמים להצלחת מדרחוב הם:
1.	תכניות דינמיות שמשתנות ומתאימות עצמן לזמן.
2.	תכניות המתייחסות למדרחוב כחלק ממתחם ולמרחב כולו.
3.	התייחסות לעוגנים קיימים בקרבת המדרחוב.
4.	רצון ותקציב מטעם בעלי עניין ומקבלי החלטות לשיקום והקמת המדרחוב (לדוגמא- חברה כלכלית לקידום המקום).
8.2.2	הסביבה הבנויה
עפ״י הממצאים מדרחוב נורדאו אינו קושר בין מרחבים בעלי משמעות מיוחדת. הכניסה
אליו והיציאה ממנו קשים. הוא אינו מתאפיין ביתרונות יחסיים בהשוואה לרחובות אחרים בסביבה לעומת, מדרחוב זכרון יעקב המנסה ליצור קשר בין האתרים.
רחוב נורדאו משמש כעורק משני במערך התחבורה. מדרחוב דרך היין שימש בעבר עורק תחבורה ראשי וכיום כרח׳ ראשי לעסקים ותיירות ללא תנועת כלי רכב.
במדרחוב נורדאו חסרה הגדרה תפקודית ברורה בין כלי רכב והולכי רגל- דבר היוצר בלבול ומעלה את רמת הסיכונים לפגיעה בהולכי הרגל. במדרחוב זכרון יעקב קיימת הפרדה תפקודית בין הולכי הרגל למסעה הנעשית ע״י סוג שונה של מרצפות ועמודים.
במדרחוב נורדאו חסרה זהות עיצובית ארכיטקטונית. במדרחוב זכרון יעקב נעשה שימור של המבנים הישנים עפ״י תכנית בינוי קבועה.
במדרחוב נורדאו קיימת בריחה מהמקום. על שמשות וחלונות הרבה חנויות מודעות למכירה/השכרה. במדרחוב זכרון יעקב קיים ביקוש לחנויות במקום ונפתחו חנויות חדשות.
במדרחוב נורדאו אין אטרקציות מיוחדות העשויות למשוך אליו מבקרים. מדרחוב זכרון יעקב עשיר בפונקציות המושכות הליכה וביקור.
עפ״י הממצאים הגורמים להצלחת מדרחוב הם:
1.	ריהוט רחוב נוח לשימוש ומעוצב ברוח המקום.
2.	ניצול עוגנים קיימים.
3.	הפיכת רחוב המהווה מרכז עסקי ועורק ראשי.
4.	הגדרה והפרדה ברורה בין נתיב הולכי הרגל לנתיב הנסיעה.
5.	שימור מבנים ייחודיים.
6.	יצירת אטרקציות ייחודיות למקום- פסטיבלים, ירידים וכד׳.
8.2.3	המבקרים במדרחוב
הממצאים מעידים כי קיימים הבדלים בין המבקרים במדרחוב נורדאו ודרך היין מבחינת דפוסי הביקור, מניעי הביקור ועמדות המבקרים כלפי הפיתוח הקיים והעתידי.
רוב המבקרים במדרחוב דרך היין מגיעים בחגים, בסופ״ש ובימי חול, ביקרו אינספור פעמים, הם מגיעים מכל הארץ, ברכבם הפרטי. לעומת זאת רוב המבקרים במדרחוב נורדאו אינם מגיעים בחגים ובסופ״ש, אך מגיעים אינספור פעמים בימי חול , רובם מגיעים מחיפה, בתחבורה ציבורית או ברגל. הסיבה לכך נעוצה באופי המדרחוב ומגוון השירותים שבכל מדרחוב. במדרחוב נורדאו קיים היצע פעילויות ואטרקציות מועט יותר מאשר במדרחוב זכרון יעקב.
מבקרים במדרחוב זכרון יעקב מגיעים על מנת לבלות, להתבונן בחלונות ראוה ובשילוב אופי פעילות נמרץ יותר (בעיקר בעדלוידע) של אוכלוסיה צעירה ואילו למדרחוב נורדאו מטרת ההגעה היא בעיקר קניות והאוכלוסיה היא מבוגרת יותר.
במדרחובים השונים היתה שביעות רצון שונה מרמת הפיתוח הקיימת במדרחוב והרצויה. במדרחוב זכרון יעקב היתה שביעות רצון ממראה המדרחוב, מהשירותים, מהתחזוקה והניקיון. במדרחוב נורדאו שביעות הרצון מנושאים אלו היתה נמוכה במידה רבה מאשר במדרחוב דרך היין.
במדרחובים השונים היחס כלפי פיתוח הוא דומה באופן כללי. בשניהם קיימת התנגדות לפיתוח אינטנסיבי כתיירות מרפא וכד׳ ובעד פיתוח מתון של המדרחוב.
עפ״י הממצאים הצלחת המדרחוב נובעת מהסיבות הבאות:
1.	מדרחוב עם מבנים ייחודים ארכיטקטונית המיועדים לשימור והיוצרים אוירה מיוחדת.
2.	חנויות ייחודיות.
3.	אסתטיות וגינון.
4.	הפרדה ברורה במדרחוב בין נתיב התחבורה והולכי הרגל.
5.	אטרקציות ייחודיות: פסטיבלים, ירידים.
6.	בעל מגוון שירותים ועסקים.
7.	חניה סמוך למדרחוב- אומנם לא מספיקה, אך סמוכה למדרחוב.
הגורמים לכישלון המדרחוב:
1.	מבנים ייחודיים הסטורית עזובים, מלוכלכים ומתפוררים.
2.	אין מגוון מסחרי לכל סוגי האוכלוסיה.
3.	תחזוקה לקויה.
4.	חוסר באטרקציות לכל הגילאים.
5.	מחסור במקומות חנייה.
8.2.4 בעלי העסקים במדרחוב
מדרחוב דרך היין בזכרון יעקב הגדיל את מס׳ ומגוון העסקים שהיו קודם להקמת המדרחוב. חלה עליה במוצרי ההלבשה, המזון וחנויות ייחודיות (תכשיטים וכד׳).
במדרחוב נורדאו עזבו מס׳ בעלי עסקים את עסקיהם (בעיקר רו״ח, עו״ד וסוכני נסיעות). נכון למצבו היום, הוא גורם לעזיבת עסקים יותר מאשר הוא גורם למשיכת עסקים להיכנס אליו. ולא רק בשל מחסור בחנייה/בעיות גישה לעסק, אלא גם בשל השתנות אופי האוכלוסיה ואופי העסקים באזור המדרחוב, להזנחתו ע״י העירייה ולנזק התדמיתי ששני אלה יצרו.
בשני המדרחובים רוב בעלי העסקים מגיעים ברכבם הפרטי ואינם מעוניינים במערך הסעה מחוץ למדרחוב. במדרחוב נורדאו קיימת בד״כ בעיית חניה והם תומכים בהקמת מחסום בכניסה למדרחוב לתנועת כלי רכב. בזכרון יעקב, היום, קיים מחסום, אך הם מעוניינים בהסרתו.
בשני המקומות רצוי מערך חניה נוסף ושעות פריקה וטעינה קבועות, רוב בעלי העסקים במדרחוב דרך היין הם מזכרון יעקב/חיפה. במדרחוב זכרון יעקב רוב העסקים בשכירות לעומת אחוז נמוך בנורדאו.
בזכרון יעקב סיבות הקמת העסק הן מקום מגורים של בעל העסק ואזור תיירותי. בנורדאו הסיבה היא שכירות זולה. בזכרון אין בכוונת בעלי העסק לעזוב כל עוד המצב טוב ואילו במדרחוב נורדאו, אם יתאפשר לבעל העסק כלכלית, הוא יעזוב את המקום.
היחס למדרחוב זכרון הוא חיובי וטוענים כי הוא בעל אוירה מיוחדת. ואילו במדרחוב נורדאו היחס הוא מצד אחד, ניטרלי (טענו כי המדרחוב הינו מדרחוב רגיל) ומצד שני, נחשל או בעל פוטנציאל לפיתוח. הרעיונות לפיתוח מדרחוב נורדאו הן פיתוח אינטנסיבי כתיירות ספורט ובזכרון יעקב פיתוח מתון.
עפ״י חקירת בעלי העסקים במדרחוב נורדאו הגורמים לכשלון הם:
1.	עזיבת עסקים שהיוו עוגן במדרחוב (משרדי עו״ד, רו״ח, סוכני נסיעות, נדל״ן).
2.	מצוקת חניה.
3.	פתיחתו של מדרחוב נורדאו לתנועת כלי רכב.
4.	אי קביעת שעות מסוימות לפריקה וטעינה.
5.	חוסר אסתטיות וגינון.
6.	פשיעה (סמים/זנות).
7.	המדרחוב הוא בעל פוטנציאל פיתוח, אך עד היום לא נעשה דבר לשמרו ולשפצו.
8.	חנויות המתמחות במתן שירות לסוג מסוים של אוכלוסיה.
עפ״י חקירת בעלי העסקים הצלחת העסקים בזכרון יעקב הינה מהסיבות הבאות:
1.	הקמת שירותים עסקיים כמזון והלבשה אשר עונים לדרישות התיירים.
2.	הקמת מתחמי חניה העונים לצרכיהם.
3.	שעות פריקה/טעינה קבועות.
4.	אזור תיירותי, בעל אוירה ייחודית עם פוטנציאל פיתוח.
5.	מתן הוראות בינוי ועיצוב לבית העסק ומתן זכויות בנייה להרחבת העסק.
6.	מדרחוב אסתטי ומגונן.
7.	פשיעה יחסית מועטה.
מסקנות והשלכות תכנוניות
במהלך המחקר בדקתי את הגורמים להצלחה או כישלון של מדרחוב. לאור הממצאים שעלו מהסקר, מניתוח התכניות, מהתצפיות ובהסתמך על סקר הספרות ניתן להסיק מסקנות נוספות הנוגעות לתכנון ופיתוח המדרחובים בהתחשב בהעדפות ציבור המשתמשים ובכך למנוע חוסר שביעות רצון וחוסר יעילות תכנונית.
א.	תחבורה- מדרחוב נורדאו משמש כרחוב משני בהיררכיה מבחינת מיקומו במערך התחבורתי בהדר הכרמל. לכן, בחירת הולך הרגל היא בדרך כלל להגיע למקומות מרכזיים היא זו שקובעת. נורדאו נמצא בסדר עדיפות משני מבחינת הולכי הרגל שמעדיפים להגיע לרח׳ הרצל או החלוץ. זאת לעומת, מדרחוב דרך היין אשר בעבר שימש עורק תחבורה ראשי, אשר בו נערכה עיקר הפעילות המסחרית והעסקית. ומסיבה זו, הוחלט גם לסגרו לנסיעת כלי רכב ולנצל יתרונו זה בהמשך קיום הפעילות העסקית והמסחרית וניצול יתרונות אלה לצורך משיכת תיירים.
ב.	נגישות - הנגישות למדרחוב נורדאו קשה. ההגעה והחניה בקרבתו מוגבלות, ורק אלו שמכירים את האזור היטב יצליחו להגיע אליו בקלות יחסית. למדרחוב דרך היין בשעות העומס ובימי סופ״ש וחג גם כן הנגישות קשה. בימי חג מתבצעות הסעות מרכוזות ממגרשי חניה מחוץ למרכז המושבה. אך בימי שישי ושבת הנגישות בלתי אפשרית כמעט בשל מחסור במקומות חנייה.
יש לשפר את הנגישות בתחבורה ציבורית וברגל ולהרחיב את מתקני החנייה הקיימים.
ג.	שירותים עסקיים- בעבר, העסקים שנפתחו והשירותים שסופקו במדרחוב נורדאו היו דומים לאלו שברחוב הרצל והחלוץ אך היו הרבה יותר יקרים. לכן, להעדפות הצרכנים בבחירת אותם מוצרים, אך זולים יותר השפעה רבה על היחלשותו הכלכלית של מדרחוב נורדאו. בנורדאו, היום,קיימת דעיכה, התפקוד הוא ברמה נמוכה והתמחות בחנויות מסוימות. לכן, יש ליצור חנויות, מסעדות ומקומות בילוי ייחודיים ואטרקטיביים (לדוגמה מקומות בילוי ומסעדות הפונות אל גן בנימין). במדרחוב דרך היין, עסקים כחנויות, מסעדות הם עסקים יוקרתיים. העלות של מוצר במדרחוב היא יקרה בהרבה מעלותו בעיר אחרת. אך מכיוון, שלמדרחוב ייחודיות מכל מקום בארץ (בסוף שנת 2006 פורסם כי המדרחוב הינו האזור המתויר ביותר בארץ), "האוירה אירופאית", כפי שנוהגים המבקרים לכנותו, ואין רחוב חלופי באותו מקום עם אותם המוצרים, אנשים קונים ואוכלים במקום זה. מדרחוב זכרון יעקב מציע שירותים עסקיים מגוונים, מזון מהיר לצד מזון יקר, חנויות ביגוד יקרות לצד זולות, וקיימת מגמת התפתחות ומסחר מגוון. אם מדובר בלקוחות מזדמנים, העסקים חייבים להיות ממוקמים בתנועה ערה של קהל (כמזון מהיר). אם הלקוחות ייעודיים ניתן להסתפק במקום משני. במקרה של לקוחות קבועים כמו אצל המקצועות החופשיים ניתן להסתפק במיקום עורפי במדרחוב.
ד.	בטיחות הליכה- כיום, קיים קונפליקט בין הולך הרגל כפעילות בלעדית לבין השילוב עם רכב מנועי. אם מדרחוב נורדאו ימשיך לתפקד כרחוב משולב, יש לבצע סדרת פעולות מיידיות על מנת להפחית את רמת הסיכון לפגיעה בהולכי רגל ותאונות. מסלול הנסיעה של הרכבים ארוך יחסית דבר שמייצר הזדמנויות לפיתוח מהירויות גבוהות ובכך מעלה את רמת הסיכון לתאונות. יש לבצע שינויים במסלול הנסיעה ע״י אמצעי ריסון. יש לבצע חסימות למניעת יציאות ישירות מהחנויות אל תוך מסלול הנסיעה ע״י אלמנטים פיזיים.
לגבי מדרחוב דרך היין, הבעיה הינה בעיקר הריצוף ממנו בנוי המדרחוב הגורם להחלקה ונפילות, אך גם מס׳ לא מועט של אנשים חשים לא בטוחים מנסיעה במדרחוב למרות שנסיעה זו מתאפשרת רק לרכבי חירום ופריקה/טעינה.
ה.	ריהוט רחוב- בנורדאו, יש להוסיף תאורת רחוב, ריצוף, ספסלי ישיבה, אדניות צמחים, צמחים להצללה, פחי אשפה. בדרך היין, גם כן יש לעיתים אבני שפה שבורות שיש לתקנן, קיים מחסור בספסלי ישיבה. על הריהוט להיות מעוצב. הגיוון העיצובי והצבע יוצרים את הקונספט ומבחר אפשרויות של המקום.
ו.	במטרה להחיות מקום ולדאוג להמשך קיומו יש לעודד הגעה למקום ע״י ארגון פעילויות חברתיות ותרבותיות יזומות ע״י העירייה או גופים מארגנים אחרים.
ז.יש לנקוט במדיניות כוללת לתכנון המדרחובים המשלבת התייחסות להיבטים סביבתיים, פיזיים, כלכליים וחברתיים.בנורדאו לא בוצע תכנון, עיצוב, שימור או שחזור מבנים. בזכרון יעקב התכניות דינאמיות, מלכתחילה התכניות היוו חלק ממתחם ומשתנות עם הזמן לשימור, עיצוב, בינוי. לצורך שיקום נורדאו על מקבלי ההחלטות להכין תכנית מסודרת לכל המדרחוב ולמתחם הסובב. ח.בינוי- לבינוי הייחודי המיועד לשימור ערך היסטורי רב. יש למנוע הריסה או הזנחה של מבנים אלו ולאפשר לציבור המבקרים ביקור באתרים אלו והמשך הנאה מהם. בנורדאו, יש לשקם ולשפץ את החלקים הישנים והשבורים בחזיתות החנויות והבניינים,הרבה מבקרים מגיעים למדרחוב על מנת להנות, להירגע ולנוח.
לתחושת המקום אליו נכנס המבקר השפעה גדולה על ביצוע הקנייה, הערך הכספי של הקנייה, הביקור, בחירת המבקר והמלצה. בחירת צבע, תאורה, שילוט חיצוני ופנימי- כל אלו ופרמטרים רבים נוספים משפיעים רבות.
ט.יש להקים אטרקציות ייחודיות אשר לא ניתן למצאן בכל אתר אחר. וכך לשמור על ייחודיותו של המדרחוב. יש לשמור על רצף של אטרקציות לאורך המדרחוב על מנת לתת גירויים למתבונן.
י.יש להתחשב בצרכים השונים של כל קבוצות האוכלוסיה. בין אם נכים, עיוורים ותושבי המקום היכולים לסבול רבות מהצלחתו של המדרחוב לאור הרעש, הלכלוך הנותרים במקום. יא.תחזוקה־ יש לשפר את המתקנים הקיימים ולשמור על ניקיון ותחזוקה אשר לגביהם שביעות הרצון היתה נמוכה יחסית בשני המדרחובים. יש לתת תשומת לב לחזות נאה של הכניסה למדרחוב ולכל חנות וחנות, ניקיון.
יב. תקשורת- ההשקה ושיווק המקום הם דבר חשוב והכרחי כמו מותג מצליח. יש להחדיר את המקום לתודעה. אנשים אוהבים ללכת למקום מסוים כי השם מוכר, כדי לראות
ולהיראות. בכדי להגיד "הייתי שם". האנשים עושים את המקום ולאחר שפגה החדשנות ומפסיקים להתלהב מהמקום- מה שמחזיר את האנשים למקום הוא אותו גורם רגשי שנמצא אי שם בתודעה מעבר לכל נוסחה הניתנת לכימות.
הצעה למחקרי המשך
1.	במהלך המחקר רואיינו מבקרים בשני המדרחובים. ייתכן שלאנשים אשר לא מבקרים במדרחובים יש דעות שונות לגבי הפיתוח. על כן, יש להרחיב את המחקר ולבחון את עמדות האנשים הגרים במקום, עמדות אנשים אשר אינם מבקרים במדרחוב ולהשוות אותן עם הממצאים שהתקבלו עם אנשים שביקרו במדרחובים.
2.	במחקר נכללו רק 2 מדרחובים. ניתן לבחון גם מדרחובים אחרים כגון: מדרחוב בן יהודה בירושלים, נחלת בנימין או מדרחובים אשר אינם באותו מטרופולין ולהשוות לממצאים שהתקבלו במחקר זה.
3.	לגבי מדרחוב נורדאו, הנחתי היא כי יש סיבות רבות למצבו של המדרחוב לאורך תקופות הזמן השונות. חלק מהסיבות הוסברו ע״י הניתוח והערכה אך עדיין אינן מספיקות דיין כדי לקבוע את מכלול הסיבות והגורמים למצבו. על כן, יש לערוך מחקר מקיף על מנת לבחון את מכלול הסיבות והגורמים מחד ואת המשך תיפקודו של מרחב נורדאו כרחוב משולב מאידך. אין ספק, כי גם להולדתם של מרכזי עסקים ושירותים בפרברי הערים ובין היתר העיר חיפה, לב המפרץ, חוצות המפרץ, קניון חיפה, הקריון, גרנד קניון, מרכז חורב, השפעה גדולה על התרקנותם של מרכזי העסקים והשירותים ממרכזי הערים וגם לכך ניתן לערוך מחקר בנושא.
לסיכום, ראה/י נספח מס׳ 5- כתבה אשר פורסמה בחודש 4/07 בעניין שני המדרחובים.
נספח מס׳ 5
עיקרי הכתבה שפורסמה בעיתון "גלובס" 15.6.06 (הדס מנור) ובעיתון כלבו בתאריך: 22.10.05 בעניין העסקים במדרחוב נורדאו (דורון סלומון ונעם פנחס) (מצ״ב הכתבות): "העסקים גוססים. הכלכלה והתעסוקה גוססות ונדרשת תכנית חירום ממשלתית להצלת האזור. כך אומר עודד פלד, נשיא לשכת המסחר בחיפה והצפון, התובע מעיריית חיפה צעדים מידים לשיפור המצב. פלד התריע במפגש של ראש הלשכה בערב יום העצמאות, בהשתתפות ראש העיר, יונה יהב. כיום, חיפה היא עיר שהתפרקה מנכסיה. המשרדים עברו ואין בנייה. מנכ״ל הלשכה בצפון, דב מרום, הזכיר כי בשנת 2004 נרשמה עליה של 52% במספר העסקים שנפתחו בארץ, אך בחיפה נרשמה ירידה של 9.8%.
במדרחוב נורדאו בעלי העסקים נסחטים ע״י עבריינים, אשר אינם חוששים מהמשטרה, ונדרשים לשלם דמי חסות. כעת החליטו לשבור את קשר השתיקה בכל הנוגע לדמי חסות. עליהם כעת להתמודד עם המאפיה הרוסית, משפחות פשע קווקזיות וערביות שנלחמות על אזורי שליטה. הם מסבירים לנסחטים בדיוק כיצד יעבור הכסף. בהתחלה שולחים עבריינים שיציקו, אח״כ שולחים אדם "טוב לב" שבא, אוכל שותה, לוקח מצרכים ולא משלם. הללו פוחדים לדווח למשטרה כי הם יודעים שהעבריינים יגיעו אליהם.
שכונת הדר, שהיתה בעבר מרכז העסקים והקניות הראשי נטושים. לפעמים יש מחשבה להרוס את הקירות כדי להפסיק לשלם ארנונה. אנחנו נקרעים מהארנונה. העיריה קוראת לנו אזור א׳ אנו קוראים לעצמנו אזור חרא. מיסי העירייה עלים על שכ״ד. מנכ״ל לשכת המסחר דב מרום: אם לא יינקטו אמצעי החייאת מרכז העיר האזור ידרדר לשכונת שוליים מרוקנת. עד לא מזמן היה האזור מוקד עליה לרגל וכיום הוא שומם. הכל מועמד להשכרה/מכירה. בעלי העסקים מבכים את מות מרכז העסקים ומאשימים את מדיניות העירייה הקודמת והנוכחית. בעל עסקים אחד אף ציין כי הוא פותח רק לאחר 16:00 אין סיבה לפתוח לפני כן. על פיהם הסיבות להידרדרות: השתנות האוכלוסיה שכעת הם נתמכי הביטוח הלאומי, אין כוח קנייה, הסביבה עבריינית, ביטול חלק מקווי התח״צ, בעיית סמים- האזור הפך לתחנת סמים הגדולה באזור.
גם בכתבתה של אורנה נירנפלד מיום: 26.3.02 בעיתון מעריב, רואיין, בעל עסק ותיק ברחוב נורדאו, מר ישראל שקולניק, בעל עסק לתכשיטים. שקולניק, שלא סבל ממחסור בלקוחות עוד בתקופה שקדמה להקמת המדרחוב, פשוט אינו מבין איך מדרחוב הממוקם במרכז ליבה של העיר הפך למקום למקום שומם ועלוב, כהגדרתו. הוא מצא את עצמו מרפק על זכרונות העבר הלא כ״כ רחוק תקופה בה המדרחוב נראה בעיניו כמו המדרחוב של מינכן. הוא מספר כי "המזרקה של נורדאו נורא מזכירה את ה״מריאן פלאץ׳. כולם ראו במדרחוב של נורדאו תקווה חדשה לעיר. חבל, בכל עיר בעולם דואגים לטפח את הישן ולא לזנוח את המקומות הישנים ולרוץ אחרי מקומות חדשים. עוד קניונים ועוד קניונים. בכל פרנקפורט הענקית יש בסך הכל 4 קניונים גדולים. בחיפה זה בלי סוף. מה גרם לדעתך לנסיגה של המדרחוב? העולים מרוסיה השתלטו על העסקים מכיוון שרובם מתגוררים בהדר וזה טבעי שהם
יתקבצו קרוב למקום המגורים. האוכלוסיה לא גדלה בחיפה, למרות גל העלייה הגדול. הצעירים עוזבים את חיפה ועוברים לת״א. מצד שני, הולכים ומאשרים קניונים בזה אחר זה ללא כל פרופורציה. בנוסף, הוחלט להקים את קרית הממשלה בעיר התחתית, שכבר מתה מזמן. עכשיו, גם מעט המשרדים של עו״ד ורו״ח שנותרו במדרחוב יעברו לעיר התחתית. הולכים ודוחפים אזור אחד מת, נותנים לו זריקת עידוד וזה ע״ח שכונה אחרת שגוססת ובסוף תמות. מה הבעיה העיקרית במדרחוב? מדובר באוכלוסיה נכשלת, בדיור ישן. אפילו מכולות אין. ציר התחבורה הראשי שונה, והפסיקו להגיע אוטובוסים להדר. אנשים פשוט לא מגיעים. היום רוצים נוחיות. לא ממש מסתכלים על האגורה. בקניונים הם מוצאים את כל הנוחיות. חנויות יפות, אוירה נעימה. לעומת זאת, למרות שבהדר יש חנויות נהדרות וזולות בהרבה מאלה של הקניונים, יש עדיין בעיית חניה בלתי פתורה. אין פרסום להדר, סוחרים צעירים פשוט לא מנסים להשקיע בהדר, הם מעדיפים לא לקחת סיכון, ואילו הסוחרים הזקנים הם לא ממש מאלה שמשקיעים בעסק. גם אני מתכנן כבר זמן רב לשפץ את העסק, ופשוט אין לי חשק. אין לי בשביל מה. זה פשוט מדכא, יש למעלה מ- 20 חנויות סגורות שאף אחד לא מתעניין בהן. עבור בעלי העסקים הותיקים המתרפקים על זכרונות העבר, המצב קשה ולא נעים. אבל גם עבור אוכלוסיית העולים מחבר העמים המדרחוב הפסיק מזמן להוות אטרקציה. כאשר הפכו גם הם לעולים ותיקים, חלפה גם ההתלהבות מהמדרחוב שהזכיר להם את הבית. זו הסיבה שחנויות רבות במדרחוב נקראות "ארבט" ע״ש רובע אמנים יקרתי ברוסיה. לאחר שחלפה ההתלהבות, החלו לאט לאט תושבי הדר החדשים לנסות גם קווי אוטובוס המובילים ישירות אל הקניונים הרבים. בקניונים הם יכולים לשלב תחת קורת גג אחת קניות, בילוי בקולנוע וקינוח במגוון בתי הקפה המזכירים אולי להם ולכולנו את ה״מולים" של אירופה.